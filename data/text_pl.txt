Central Highlands Council – obszar samorządu lokalnego (ang. local government area) położony w centralnej części Tasmanii. Siedziba rady samorządu zlokalizowana jest w mieście Hamilton; inne ważniejsze ośrodki miejskie to: Bothwell, Tarraleah, Ouse i Miena. Niektóre z tych miast zostały wbudowane jako osady dla pracowników elektrowni wodnych położonych na rzece Derwent. 
W 2006 roku obszar ten zamieszkiwało 2316 osób. Powierzchnia samorządu wynosi 7976.4 km², co czyni go największym samorządem terytorialnym na Tasmanii po West Coast Council. 
W Central Highlands Council zlokalizowane są następujące parki narodowe Cradle Mountain-Lake St Clair i Walls of Jerusalem oraz obszar światowego dziedzictwa UNESCO- Tasmanian Wilderness. 
W celu identyfikacji samorządu Australian Bureau of Statistics wprowadziło czterocyfrowy kod dla gminy Central Highlands – 1010. 
Województwo zachodniopomorskie – województwo położone w północno-zachodniej części Polski, na wybrzeżu Morza Bałtyckiego. Graniczy na wschodzie z województwem pomorskim, na południu z województwami: wielkopolskim i lubuskim, a na zachodzie z niemieckimi krajami związkowymi: Brandenburgią i Meklemburgią-Pomorzem Przednim. Zajmuje obszar 22 892,48 km². 30 czerwca 2018 r. miało 1,7 mln mieszkańców. Siedzibą władz województwa jest Szczecin. Jest najdalej wysuniętym na zachód województwem w Polsce.
Województwo zostało powołane w roku 1999 w związku z reformą administracji publicznej, w miejsce dawnych województw: szczecińskiego i koszalińskiego, a także części województw: słupskiego, pilskiego i gorzowskiego. Nazwą nawiązuje do historycznego Pomorza Zachodniego.
województwa słupskiego (3 gminy powiatu sławieńskiego: Sławno (m), Sławno (w) i Postomino)Powstanie województwa zachodniopomorskiego nie obyło się bez protestów mieszkańców Koszalina, którzy nie chcieli pogodzić się z utratą województwa koszalińskiego i zgłosili projekt województwa środkowopomorskiego. Podejmowano również starania o wytyczenie granic zbieżnych z historycznymi i włączenie do województwa zachodniopomorskiego Słupska. Ostatecznie do powstania województwa środkowopomorskiego nie doszło, a Słupsk został przyłączony do województwa pomorskiego.
Województwo zachodniopomorskie leży w północno-zachodniej Polsce, nad Morzem Bałtyckim. Według danych z 1 stycznia 2014, powierzchnia województwa wynosi 22 892,48 km². Obszar ten obejmuje morskie wody wewnętrzne polskiej części Zalewu Szczecińskiego oraz akweny wokół cieśnin: Dziwny i Świny, które są częściami Morza Bałtyckiego. Północną granicę województwa stanowi wyznaczona linia brzegowa nad Zatoką Pomorską i dalszą częścią Bałtyku – długość tej granicy wynosi 185 km.
 Niemcami (z krajami związkowymi Brandenburgią i Meklemburgią-Pomorzem Przednim), na długości 188,9 km na zachodzieoraz z województwami:
 wielkopolskim na długości 197,4 km na południowym wschodzieRegion położony jest na Pobrzeżach Południowobałtyckich: Szczecińskim i Koszalińskim oraz na Pojezierzu Pomorskim (części Pojezierzy Południowobałtyckich).
Większą część województwa obejmuje historyczne Pomorze Zachodnie. Południowe części należały dawniej do Wielkopolski i Nowej Marchii, dawniej ziemi lubuskiej. Tereny województwa należały następnie do prowincji Pomorze. W 1946 roku na większości obecnego obszaru znajdowało się województwo szczecińskie, które w 1950 roku podzielono na mniejsze woj. szczecińskie i woj. koszalińskie.
W wymiarze północ-południe województwo rozciąga się na długości 216 km, to jest 1°56′42″. W wymiarze wschód-zachód rozpiętość województwa wynosi 191 km, co w mierze kątowej daje 2°51′33″.
południowy: 52°37′28″ szer. geogr. N – nurt Odry pomiędzy słupkami granicznymi nr 568 a nr 569 (powiat myśliborski),
zachodni: 14°07′22″ dług. geogr. E – nurt Odry pomiędzy słupkami granicznymi nr 630 a nr 631 (powiat gryfiński),
wschodni: 16°58′55″ dług. geogr. E – pn.-wsch. narożnik działki ewidencyjnej nr 1 (powiat szczecinecki).Według Regionalnej Pracowni Krajoznawczej PTTK (Oddział Zachodniopomorski) najwyższy naturalny szczyt województwa ma nienazwane wzniesienie o wysokości 247,5 m n.p.m. koło osady Kosobudy (53°58′32″N 16°50′05″E), na Pojezierzu Bytowskim. Niewiele niżej jest sztuczny nasyp o wysokości 245 m n.p.m., nazywany nieoficjalnie Pomorską Górą Piasku.
Przez województwo przepływa kilkadziesiąt rzek, w tym druga pod względem długości rzeka kraju: Odra, oraz wiele mniejszych, z których największe leżące w całości na terytorium województwa są: Rega (ok. 180 km), Parsęta (ok. 135 km), Ina (ok. 129 km) i Płonia (ok. 79 km).
Największym zbiornikiem wodnym jest rozległy akwen przymorski – Zalew Szczeciński. Między Zatoką Pomorską na północy a Zalewem Szczecińskim na południu znajduje się wyspa Wolin – największa wyspa oraz najwyższe wybrzeże klifowe w Polsce. Poza tym jest wiele jezior, z których największe to Dąbie, Miedwie, Jamno, Drawsko, Wielimie, Bukowo, Lubie, Myśliborskie, Pile, Płoń, Woświn, Kopań oraz Ińsko.
Klimat województwa charakteryzuje się dużą różnorodnością i zmiennością. Wynika to ze ścierania się na tym obszarze klimatu morskiego z klimatem lądowym oraz z wpływu czynników lokalnych na ukształtowanie się zjawisk pogodowych. Północna i zachodnia część województwa ma typowe cechy klimatu morskiego. W miarę oddalania się od morza i w kierunku wschodnim zaznaczają się stopniowo cechy klimatu kontynentalnego. Charakterystyczną cechą klimatu jest wzrost opadów w rejonach najwyższych wzniesień Pojezierza. Średnia roczna suma opadów kształtuje się na poziomie 650–800 mm. W obrębie poszczególnych obszarów występuje duża zmienność klimatu (mikroklimat), uwarunkowana cechami środowiska jak położenie (w pobliżu morza, jeziora, dużych rzek), ukształtowanie terenu, pokrycie obszaru (lasy, łąki, zabudowa), rzeźba terenu (pradoliny, wzniesienia).
Bliskość morza, zasoby wodne oraz duża powierzchnia lasów kształtują umiarkowany klimat, charakteryzujący się znaczną wilgotnością powietrza oraz przewagą wiatrów zachodnich i północno-zachodnich. Klimat nad morzem można określić jako umiarkowany ciepły morski, natomiast klimat w głębi lądu jako umiarkowany ciepły przejściowy.
Według danych z 31 grudnia 2012 r. lasy obejmowały powierzchnię 809,4 tys. ha w woj. zachodniopomorskim, co stanowi 35,4% jego powierzchni. 8,9 tys. ha lasów znajdowało się w obrębie parków narodowych. Według klas wieku i składu gatunkowego drzewostanów wyliczono, że w 2009 r. powierzchnię lasów zachodniopomorskich obejmowały następujące grupy rodzajowe: sosna 62,1%, brzoza 10,0%, buk 7,5% dąb 6,3%, olsza 5,5%, świerk 5,1%.
W zachodniopomorskim 2 parki narodowe: Woliński, oraz w połowie Drawieński, 7 parków krajobrazowych: Barlinecko-Gorzowski (częściowo), Cedyński, Drawski, Iński, Park Krajobrazowy Dolina Dolnej Odry, częściowo Park Krajobrazowy „Ujście Warty” oraz Szczeciński Park Krajobrazowy „Puszcza Bukowa”. Poza tym w województwie jest 114 rezerwatów przyrody o różnej typologii, m.in. florystyczne, leśne, torfowiskowe, krajobrazowe, ptaków oraz Puszcza Wkrzańska, Puszcza Goleniowska i Puszcza Bukowa. Łączna powierzchnia obszarów tworzących krajowy system obszarów chronionych wynosi około 20% ogólnej powierzchni województwa.
Województwo jest podzielone na 18 powiatów i 3 miasta na prawach powiatu. Największym powiatem województwa jest powiat gryfiński, którego powierzchnia wynosi 1869,11 km², a najmniejszym powiat policki 665,33 km². W skład powiatów wchodzi 113 gmin: 11 miejskich, 55 miejsko-wiejskich i 47 wiejskich. Największą gminą województwa jest gmina Wałcz 574,91 km², a najmniejszą gmina miejska Sławno 15,83 km².
Wyłączając miasta na prawie powiatu (Szczecin, Koszalin, Świnoujście) według danych z 30 czerwca 2018. powiatem o największej liczbie mieszkańców jest powiat stargardzki – 120 tys. osób, a powiatem o najmniejszej liczbie mieszkańców jest powiat łobeski – 37,3 tys. osób. Wyłączając miasta na prawach powiatu, gminą o największej liczbie mieszkańców jest gmina miejska Stargard – 68,1 tys. osób, a gminą o najmniejszej liczbie mieszkańców jest gmina Nowe Warpno – 1190 osób.
Na zasoby środowiska kulturowego województwa składa się 2893 zabytków nieruchomych oraz 1547 zabytków ruchomych wpisanych do rejestru zabytków, a ponadto obiekty w ewidencji konserwatorskiej. Na obszarze województwa znajdują się dwa obiekty uznane za pomnik historii: zespół katedralny w Kamieniu Pomorskim i zespół kościoła pw. NMP Królowej Świata oraz średniowieczne mury obronne miasta w Stargardzie.
Układy staromiejskie o średniowiecznej metryce, które zachowały rozplanowanie z czasu lokacji. Składają się na nie kościoły farne, ratusze i zespoły zabudowy mieszczańskiej – głównie XIX-wiecznej, ale też kamienicami o metryce starszej XV–XVII-wiecznej. W dobrym stanie zachowały się układy staromiejskie w Cedyni, Darłowie, Dobrej koło Nowogardu, Lipianach, Maszewie, Mieszkowicach, Moryniu, Myśliborzu, Trzebiatowie, Trzcińsku-Zdroju i Wolinie. Odbudowywane są obecnie zespoły staromiejskie w Szczecinie, Stargardzie i Kołobrzegu.
Na terenie województwa znajduje się liczna grupa miast z czytelnie zachowanymi murami obronnymi z wieżami, basztami, bramami i fosami pochodzącymi z okresu średniowiecza. Są to unikatowe w kraju zespoły pod względem liczby i walorów zabytkowych. Do najlepiej zachowanych należą mury w Drawsku Pomorskim, Koszalinie, Mieszkowicach, Pyrzycach, Reczu, Stargardzie, Trzcińsku-Zdroju. Wśród nich zachowały się egzemplarze miejskiej architektury obronnej klasy europejskiej, jak na przykład Brama Świecka i Barnkowska w Chojnie, Brama Wolińska w Goleniowie, Brama Wałowa, Młyńska i Pyrzycka w Stargardzie.
W części ośrodków wypoczynkowych utrzymała się architektura uzdrowiskowa związana z rozwojem pod koniec XIX wieku funkcji rekreacyjno-uzdrowiskowych, głównie w pasie nadmorskim (Świnoujście, Kamień Pomorski, Dziwnów, Kołobrzeg), a także w rejonach występowania leczniczych pokładów wód lub błot (Trzcińsko-Zdrój, Połczyn-Zdrój). Architektura ta nawiązuje do wzorców szwajcarskich i południowoniemieckich. Miejscowości te nadal pełnią funkcje uzdrowiskowo-wypoczynkowe, lecz znacznej degradacji ulega układ i zabudowa, czyli te elementy układu przestrzennego, które decydują o atrakcyjności wielu historycznych i tradycyjnych europejskich miejscowo ci uzdrowiskowych.
Zachowały się układy ruralistyczne (wiejskie) o średniowiecznej metryce o czytelnych układach lokacyjnych okolnicowych, owalnicowych lub ulicowych, z zachowaną zabudową zagrodową murowaną i ryglową z XIX wieku, z przykładami starszej XVIII-wiecznej zabudowy (np. w rejon Pyrzyc, pasa nadmorskiego).
Województwo zachodniopomorskie posiada zamki będące ośrodkami władzy książąt pomorskich i biskupów. Najbardziej okazałymi są Zamek Książąt Pomorskich w Szczecinie oraz Zamek Książąt Pomorskich w Darłowie. Następne zamki znajdują się w Białogardzie, Pęzinie, Swobnicy, Świdwinie. Relikty zamków mieszczą się w Dobrej koło Nowogardu, Drawnie, Starym Drawsku, Golczewie, Karlinie, Moryniu, Złocieńcu.
Na terenie województwa znajdują się rezydencje pomorskie, będące założeniami dworsko-pałacowo-parkowymi z folwarkami, wpisane są w krajobraz większości wsi pomorskich. Większość XIX-wieczna, ale także starsze, XVIII-wieczne rezydencje, jak np. unikatowe barokowe założenia w Świerznie i Niepołcku. Budowle rezydencjonalne prezentują charakterystyczny dla XIX wieku eklektyzm. Z wielu dawnych rezydencji pozostały tylko parki z cennym starodrzewem, jak na przykład park w Zatoni Dolnej, który ma walory ponadlokalne.
Od średniowiecza po XIX wiek obiekty sakralne były i pozostały dominantami w zabudowie miast i wsi. Najstarsze pomorskie obiekty sakralne datuje się na XII–XIII wiek. Należą do nich romańskie i wczesnogotyckie kościoły granitowe. Jest to grupa świątyń miejskich i wiejskich położonych w południowo-zachodniej części województwa, będąca kontynuacją tego typu budowli po zachodniej stronie Odry (między innymi w gminie Moryń, Chojna, Mieszkowice). Do budowli sakralnych o największych walorach zalicza się katedra w Kamieniu Pomorskim wraz z zabudową Osiedla Katedralnego i stargardzka kolegiata NMP Królowej Świata oraz katedra NMP w Kołobrzegu. W rejonach północno-wschodnich województwa (charakterystyczne dla tych terenów) występuje ponad 70 wiejskich kościołów o konstrukcji ryglowej (głównie wiejskich) z XVII–XVIII wieku.
Na Pomorzu Zachodnim prowadziły działalność zakony cystersów, joannitów, norbertanów i templariuszy, które wybudowały w średniowieczu zespoły zabudowań klasztornych w Bierzwniku, Chwarszczanach, Cedyni, Kołbaczu, Marianowie, Jasienicy, Pełczycach, Rurce.
Na terenie województwa zachowało się wiele zabytki techników i przemysłu, które mają walory zabytkowe, a jednocześnie są współcześnie użytkowane. Świadectwa rozwoju myśli technicznej są związane przede wszystkim z rozwojem przemysłu w XIX wieku, a obiekty militarne świadczą o strategicznym położeniu terenów woj. zachodniopomorskiego. Do pierwszej grupy należą młyny i wiatraki kontynuujące tradycje młynarskie sięgające średniowiecza. Działają małe elektrownie wodne i inne urządzenia hydrotechniczne budowane na większych rzekach regionu: Odrze, Redze, Inie, Drawie, Parsęcie. Funkcjonują zespoły urządzeń hydrotechnicznych rzeki Odry – system kanałów, śluz, jazów między innymi Polderu Cedyńskiego i Międzyodrza. Zachowały się kolejowe linie wąskotorowe, obecnie w większości zlikwidowane, a część funkcjonuje (linie Gryfice–Rewal i Koszalin–Wielino).
Do drugiej grupy zabytków sztuki militarnej należą umocnienia w rejonie Odry i Wału Pomorskiego, pasa nadmorskiego, pozostałości twierdzy kołobrzeskiej oraz zespół XIX-wiecznych fortów w Świnoujściu. Obiektami charakterystycznymi dla nadmorskiego położenia województwa są XIX-wieczne latarnie morskie (w Świnoujściu, Niechorzu, Kołobrzegu) oraz porty (w Szczecinie, Darłowie, Kołobrzegu).
Na terenie województwa występują licznie zabytki archeologiczne, będące świadectwem najdawniejszych dziejów Pomorza Zachodniego, jak na przykład grobowce megalityczne z epoki kamienia w rejonie Dolic, Przelewic; grodziska kultury łużyckiej, głównie z okresu wczesnego średniowiecza; cmentarzyska kurhanowe w rejonach Wolina, Dolic, Osiny, Przelewic, Trzebiatowa, koło Świelubia; cmentarzysko kurhanowe z kręgami kamiennymi w Grzybnicy koło Koszalina; grodzisko wyżynne, port wczesnośredniowieczny, cmentarzysko ciałopalne w Budzistowie.
Liczba ludności według danych z 30 czerwca 2018 i powierzchnia według danych Głównego Urzędu Statystycznego z 30 czerwca 2014 r. (podkreślone zostały siedziby powiatów, wytłuszczone miasta na prawach powiatu):
W 2012 r. produkt krajowy brutto woj. zachodniopomorskiego wynosił 60,85 mld zł, co stanowiło 3,8% PKB Polski. Produkt krajowy brutto na 1 mieszkańca wynosił 35,3 tys. zł (84,3% średniej krajowej), co plasowało zachodniopomorskie na 8. miejscu względem innych województw.
Przeciętne miesięczne wynagrodzenie mieszkańca woj. zachodniopomorskiego w 1. kwartale 2014 roku wynosiło 3588,62 zł, co lokowało je na 8. miejscu względem wszystkich województw.
Według danych z 2013 roku na terenie województwa było zarejestrowanych 212,4 tys. prywatnych podmiotów gospodarczych, z czego 164,1 tys. stanowiły osoby fizyczne prowadzące działalność gospodarczą. Było zarejestrowanych 16,1 tys. spółek handlowych, a 4,7 tys. z nich miało udział kapitału zagranicznego. Ponadto było 7,1 tys. podmiotów gospodarczych w sektorze publicznym.
Pod koniec sierpnia 2014 r. liczba zarejestrowanych bezrobotnych w województwie obejmowała ok. 91,0 tys. mieszkańców, co stanowi stopę bezrobocia na poziomie 15,2% do aktywnych zawodowo. Rynek pracy województwa charakteryzuje się dużą sezonowością, gdzie znaczna liczba miejsc pracy jest generowana okresowo w rolnictwie i turystyce, szczególnie w pasie nadmorskim. Poza sezonem powstałe miejsca pracy zanikają.
Według danych z 2013 r. 5,7% mieszkańców w gospodarstwach domowych woj. zachodniopomorskiego miało wydatki poniżej granicy ubóstwa skrajnego (tzn. znajdowało się poniżej minimum egzystencji).
W 2012 r. produkcja sprzedana przemysłu w woj. zachodniopomorskim wynosiła 34,0 mld zł, co stanowiło 2,9% produkcji przemysłu Polski. Sprzedaż produkcji budowlano-montażowej w zachodniopomorskim wynosiła 7,0 mld zł, co stanowiło 4,3% produkcji budowlano-montażowej Polski.
Na terenie województwa utworzono 20 podstref czterech różnych specjalnych stref ekonomicznych, gdzie inwestorzy korzystają z ulg podatkowych.
W 2009 r. użytki rolne obejmowały ogółem 925,3 tys. ha, z czego grunty orne stanowiły 76,3%, sady – 1,6%, łąki – 11,6%, pastwiska – 3,5%, pozostałe użytki – 7,0%.
W 2010 r. ogółem powierzchnia zasiewów w województwie obejmowała 662,0 tys. ha, z których najwięcej (25,2%) zajmował zasiew pszenicy. Zbiory
W 2008 r. na obszarze woj. zachodniopomorskiego było 59,6 tys. gospodarstw rolnych, z czego 99,24% było gospodarstwami indywidualnymi. Najczęściej (tj. 12%) gospodarstwo miało areał wynoszący od 5 do 10 ha dla użytków rolnych.
Według danych z 31 grudnia 2009 w woj. zachodniopomorskim było 18,2 tys. km dróg publicznych, w tym 1141 km dróg krajowych i 2115 km dróg wojewódzkich. 22,8% dróg krajowych i 13,7% dróg wojewódzkich przebiegało przez miasta.
Według danych z 31 grudnia 2008 w woj. zachodniopomorskim było 855,3 tys. zarejestrowanych pojazdów, z czego 649,7 tys. stanowiły samochody osobowe, 106,9 tys. samochody ciężarowe, a 47,1 tys. motocykle.
W 2009 r. na zachodniopomorskich drogach miało miejsce 1818 wypadków drogowych, w których zginęło 206 osób, a 2237 osób zostało rannych.
Dla obszaru województwa zachodniopomorskiego został utworzony w Szczecinie oddział Generalnej Dyrekcji Dróg Krajowych i Autostrad, który wykonuje zadania zarządcy dróg krajowych, ekspresowych i autostrad. Z obszaru jego działa został wyłączony odcinek 12 km drogi ekspresowej S3 przy granicy województwa, którym zarządza oddział GDDKiA w Zielonej Górze. Oddział GDDiKA w Szczecinie utworzył 7 rejonów (komórki organizacyjne): Koszalin, Lipiany, Nowogard, Stargard, Szczecin, Szczecinek, Wałcz, które wypełniają szczegółowe zadania.
Zarządcą dróg wojewódzkich jest Zarząd Województwa Zachodniopomorskiego, który powołał jednostkę organizacyjno-budżetową Zachodniopomorski Zarząd Dróg Wojewódzkich w Koszalinie będący administratorem sieci dróg wojewódzkich. Zarządza on drogami wojewódzkimi o łącznej długości 2093,3 km, w zakresie planowania, budowy, przebudowy, remontu, utrzymania i ochrony dróg. Zarząd dróg utworzył 7 terenowych komórek organizacyjnych w postaci Rejonów Dróg Wojewódzkich (Białogard, Chojna, Drawsko Pomorskie, Gryfice, Koszalin, Pyrzyce, Stargard).
drogi wojewódzkie102  • 103  • 105  • 106  • 107  • 108  • 109  • 110  • 112  • 113  • 114  • 115  • 119  • 120  • 121  • 122  • 124  • 125  • 126  • 127  • 128  • 129  • 130  • 141  • 142  • 144  • 146  • 147  • 148  • 151  • 152  • 156  • 160  • 162  • 163  • 165  • 166  • 167  • 168  • 169  • 171  • 172  • 173  • 175  • 177  • 178  • 179  • 201  • 203  • 205  • 206  • 208  • 209
Według danych z 31 grudnia 2009 r. na obszarze woj. zachodniopomorskiego było 1206 km linii kolejowych normalnotorowych, z czego 35,2% miało dwa lub więcej torów. Zelektryfikowanych było 62,5% wszystkich linii.
Według danych z 2006 r. dwa dworce: Szczecin Główny oraz Stargard Szczeciński miały kategorię A dla PKP S.A. Oddział Dworce Kolejowe, co oznacza, że roczna odprawa podróżnych obejmowała powyżej 2 mln osób.
Największymi obiektami infrastruktury kolejowej w województwie są: szczeciński węzeł kolejowy i stargardzki węzeł kolejowy.
Województwo zachodniopomorskie jest obecnie właścicielem 19 pojazdów spalinowych (w tym jednego muzealnego), oraz 57 elektrycznych. Pojazdy te są udostępnione spółce Przewozy Regionalne w celu realizacji połączeń pociągami osobowymi na terenie województwa oraz przyległych (m. in. do Słupska, Poznania czy Zielonej Góry). Stacjonują w dwóch lokomotywowniach - Szczecin Wzgórze Hetmańskie oraz Kołobrzeg.
Na wybrzeżu województwa zachodniopomorskiego znajduje się pięć morskich portów handlowych: w Szczecinie, Świnoujściu, Kołobrzegu, Policach i Darłowie oraz 9 małych portów bałtyckich i 13 przystani rybackich. Na terenie województwa realizowane jest ok. 90% pasażerskiego ruchu promowego i 47% przeładunków w Polsce. Z uwagi na zły stan techniczny małe porty i przystanie wymagają kosztownych prac modernizacyjnych. Prawnie na terenie województwa ustalono 18 portów morskich i 8 przystani morskich.
Region ma dogodny układ śródlądowych dróg wodnych łączących porty ujścia Odry z krajami UE, a szczególnie z Niemcami. Aktualny stan zabudowy hydrotechnicznej drogi wodnej na odcinku Szczecin-Kostrzyn nad Odrą nie pozwala na pełne wykorzystanie jej możliwości transportowych.
międzynarodowa droga wodna: Świnoujście – Szczecin – Gryfino – Widuchowa – Hohensaaten – Eberswalde – Berlin
port Szczecin–port PoliceNa terenie woj. zachodniopomorskiego utworzono 8 morskich przejść granicznych w: Darłowie, Dziwnowie, Kołobrzegu, Mrzeżynie, Nowym Warpnie, Trzebieży, Szczecinie i Świnoujściu.
port lotniczy Szczecin-Goleniów – port lotniczy należący do podstawowej sieci lotnisk w kraju. W pełni przystosowany do obsługi cywilnego ruchu pasażerskiego i towarowego, zgodnie z wymogami ICAO. Jest również lotniczym przejściem granicznym
lotniska powojskowe (których infrastrukura lotniskowa jest na ogół zdewastowana): Płoty, Dziwnów, Zegrze Pomorskie, Borne Sulinowo, Stargard-Kluczewo, Chojna, Wilcze Laski, Bagicz, Broczyno-Trzciniec
W ciągu całego 2008 roku z obiektów znajdujących się na terenie województwa skorzystało 1,74 mln turystów, z których 21,8% stanowili turyści zagraniczni. Największy napływ turystów miał miejsce w czerwcu, lipcu i sierpniu, kiedy łączna liczba turystów wynosiła 45,7% z całego roku.
W 2008 roku na terenie województwa znajdowało się 840 obiektów zbiorowego zakwaterowania, które posiadały 107 800 miejsc noclegowych. W województwie było 178 obiektów hotelowych mających 14 877 miejsc noclegowych. Najwięcej miejsc, tj. 49 976 posiadały ośrodki wczasowe, których było 8342.
W 2002 r. w powszechnym spisie ludności na 1 698 214 mieszkańców woj. zachodniopomorskiego przeważająca większość zdeklarowała narodowość polska. Największą grupą obywateli polskich w województwie należącą do mniejszości narodowej lub etnicznej była mniejszość ukraińska, do której należało 3703 osób, co stanowiło 0,218% ogółu mieszkańców. Drugą grupą była mniejszość niemiecka licząca 1014 osób, stanowiącą 0,0597% mieszkańców.
Tylko 1 osoba w woj. zachodniopomorskim zadeklarowała używanie w kontaktach domowych języka kaszubskiego, który jest językiem regionalnym Pomorza.
Na terenie województwa w 2008 roku znajdowało się 482 placówek bibliotecznych i 24 kina stałe. Działały 22 muzea, 12 teatrów i instytucji muzycznych, 15 galerii i salonów sztuki.
Największą biblioteką jest Książnica Pomorska im. Stanisława Staszica w Szczecinie, która 31 grudnia 2006 r. posiadała 1,05 mln książek i czasopism, a także 453,8 tys. pozycji ze zbiorów specjalnych.
Na liście produktów tradycyjnych Ministerstwa Rolnictwa i Rozwoju Wsi znajduje się 32 produktów z woj. zachodniopomorskiego:
Grzyby marynowane z szyszką.Na Pomorzu Zachodnim kultywowane są tradycje związane z morzem, m.in. w formie imprez cyklicznych jak czerwcowe Dni Morza w Szczecinie i Łarpia Sail Festival w Policach.
Realizacją polityki oświatowej na terenie województwa kieruje Zachodniopomorski Kurator Oświaty. Kuratorium ma siedzibę w Szczecinie, posiadając także 2 delegatury: w Koszalinie i w Wałczu.
Na obszarze woj. zachodniopomorskiego znajdowało się 475 szkół podstawowych, 254 gimnazjów, 125 techników, 116 liceów ogólnokształcących, 22 szkoły artystyczne, 127 szkół policealnych dla dorosłych.
W 2012 r. w województwie funkcjonowało 20 szkół wyższych, na których studiowało ogółem 62,5 tys. osób. Największą zachodniopomorską uczelnią wyższą jest Uniwersytet Szczeciński, na którym według danych z 30 listopada 2012 r. studiowało 19,7 tys. osób.
Samorząd województwa prowadzi dwie placówki doskonalenia nauczycieli, których celem jest zapewnienie dostępu do różnorodnych form doskonalenia i dokształcania oraz kompleksowej informacji pedagogicznej. Na obszarze całego województwa działa Zachodniopomorskie Centrum Doskonalenia Nauczycieli z siedzibą w Szczecinie, która ma także oddziały zamiejscowe w: Goleniowie, Gryficach, Myśliborzu, Pyrzycach i Świnoujściu. Na terenie powiatów: białogardzkiego, drawskiego, kołobrzeskiego, koszalińskiego, sławieńskiego, świdwińskiego, szczecineckiego i w Koszalinie działa Centrum Edukacji Nauczycieli w Koszalinie.
Na terenie województwa w 2008 r. we wszystkich dyscyplinach działało 643 klubów sportowych, w których ćwiczyło łącznie 43,1 tys. osób.
W najwyższych rozgrywkach krajowych w 2014 r. w Polskiej Lidze Koszykówki z woj. zachodniopomorskiego grały 2 drużyny: AZS Koszalin oraz Wilki Morskie Szczecin.
W Superlidze piłki ręcznej mężczyzn gra Gaz-System Pogoń Szczecin, a Superlidze piłki ręcznej kobiet grają: Energa AZS Koszalin i SPR Pogoń Baltica Szczecin.
Największym obiektem sportowym w województwie jest Stadion Miejski w Szczecinie, który może pomieścić 18 tys. osób. Stadion jest wykorzystywany do meczów piłki nożnej. Stadiony lekkoatletyczne znajdują się w Szczecinie, Białogardzie oraz w Koszalinie.
Choć sejmik, marszałek i wojewoda rezydują w Szczecinie, to niektóre instytucje rangi wojewódzkiej mają swą główną siedzibę w Koszalinie.
Organem stanowiącym samorządu jest Sejmik Województwa Zachodniopomorskiego, składający się z 30 radnych, którzy są wybierani przez mieszkańców województwa w 5 okręgach wyborczych. Siedzibą sejmiku województwa jest Szczecin.
Sejmik wybiera organ wykonawczy województwa, którym jest zarząd województwa, składający się z 5 członków z przewodniczącym mu marszałkiem. W Koszalinie znajduje się także wydział zamiejscowy urzędu marszałkowskiego.
W 2016 r. wydatki budżetu samorządu woj. zachodniopomorskiego wynosiły 576,75 mln zł, a dochody budżetu 667,4 mln zł. Zobowiązania (dług publiczny) samorządu według danych na koniec 2016 r. wynosiły 272,4 mln zł, co stanowiło 40,8% wysokości wykonywanych dochodów.
Największe środki z budżetu samorządu województwa przeznacza się na transport i łączność (w 2016 r. – 51,8% wydatków tj. 298,9 mln zł).
W 2013 r. wydatki budżetów wszystkich samorządów powiatów wynosiły 1266,4 mln zł, a dochody budżetów 1223,3 mln zł. Zadłużenie samorządów powiatów na koniec 2013 r. wynosiło 370,0 mln zł, co stanowiło 30,2% wysokości wykonywanych dochodów.
W 2013 r. wydatki budżetów wszystkich samorządów miast na prawach powiatu wynosiły 2465,1 mln zł, a dochody budżetów 2436,4 mln zł. Zadłużenie samorządów miast na prawach powiatu na koniec 2013 r. wynosiło 1310,9 mln zł, co stanowiło 53,8% wysokości wykonywanych dochodów.
W 2013 r. wydatki budżetów wszystkich samorządów gminnych wynosiły 4057,1 mln zł, a dochody budżetów 4056,9 mln zł. Zadłużenie samorządów gminnych na koniec 2013 r. wynosiło 1688,1 mln zł, co stanowiło 41,6% wysokości wykonywanych dochodów.
Terenowym organem administracji rządowej jest Wojewoda Zachodniopomorski, wyznaczany przez Prezesa Rady Ministrów. Siedzibą wojewody jest Szczecin, gdzie znajduje się urząd wojewódzki. Działa także delegatura urzędu w Koszalinie.
Mieszkańcy województwa wybierają łącznie 20 posłów na Sejm w 2 okręgach wyborczych: nr 41 (siedziba okręgu Szczecin) i nr 40 (siedziba Koszalin). Mieszkańcy wybierają 4 senatorów w jednomandatowych okręgach wyborczych: nr 97, nr 98, nr 99, nr 100.
Do Parlamentu Europejskiego posłowie wybierani są z okręgu wyborczego nr 13, który obejmuje także województwo lubuskie.
W województwie znajduje się jeden Sąd Apelacyjny w Szczecinie, w którego obszarze właściwości znajdują się 3 sądy okręgowe (także Gorzów Wielkopolski). Teren województwa zachodniopomorskiego jest objęty właściwością dwóch sądów okręgowych (w Szczecinie i Koszalinie) oraz 18 sądów rejonowych. Prócz tego istnieją 4 siedziby wydziałów zamiejscowych sądów rejonowych. Wydziały prawa pracy znajdują się przy 5 sądach rejonowych. Rozpoznawanie spraw gospodarczych zostało przekazane Sądowi Rejonowemu w Koszalinie oraz Sądowi Rejonowemu Szczecin-Centrum w Szczecinie.
Sądom powszechnym na obszarze woj. zachodniopomorskiego towarzyszy 1 prokuratura apelacyjna, 2 prokuratury okręgowe, 21 prokuratur rejonowych.
W Szczecinie znajduje się także wojewódzki sąd administracyjny. Woj. zachodniopomorskie posiada 2 samorządowe kolegia odwoławcze (Koszalin, Szczecin) posiadające swoje obszary właściwości miejscowej.
W województwie zachodniopomorskim działa centrum powiadamiania ratunkowego, które znajduje się w Szczecinie i które obsługuje zgłoszenia alarmowe kierowane do numerów alarmowych 112, 997, 998 i 999.
Wskaźnik wykrywalności sprawców przestępstw stwierdzonych w 2009 r. w województwie wynosił 68,6%, gdzie najwyższa wykrywalność dotyczyła powiatów: drawskiego (87,7%), choszczeńskiego (86,2%), szczecineckiego (84,0%), a najniższy w Szczecinie (55,1%).
Główną siedzibą straży pożarnej jest Komenda Wojewódzka Państwowej Straży Pożarnej w Szczecinie. Prócz niej w województwie działa 17 komend powiatowych PSP oraz 3 komendy miejskie. Prócz nich według danych z lutego 2011 r. w ramach krajowego systemu ratowniczo-gaśniczego w województwie działa 160 jednostek Ochotniczej Straży Pożarnej.
Poligon DrawskiNad wybrzeżem województwa znajdują się 2 bazy morskie: port wojenny Kołobrzeg, port wojenny Świnoujście.
W 2009 r. na obszarze województwa znajdowały się 32 szpitale ogólne, w których leczyło się 312,3 tys. osób.
Na terenie województwa znajduje się wiele miejsc wiecznego spoczynku żołnierzy i jeńców wojennych różnych narodowości (Polaków, Rosjan, Francuzów, Anglików, Belgów, Włochów, Niemców i in.) Zdecydowana większość z nich zginęła podczas II wojny światowej. Zachowały się także kwatery ofiar I wojny światowej oraz wojny francusko-pruskiej 1870-71.
Cmentarze lub wydzielone kwatery wojenne znajdują się w następujących miejscowościach województwa zachodniopomorskiego: Barlinek, Białogard, Borne Sulinowo, Bobolice, Chojna, Choszczno, Czaplinek, Dębno, Drawsko Pomorskie, Glinna (jedyny na Pomorzu Zachodnim niemiecki cmentarz wojenny), Golczewo, Gryfino, Kamień Pomorski, Kołobrzeg, Koszalin, Łobez, Myślibórz, Połczyn-Zdrój, Resko, Siekierki, Sławno, Stargard, Szczecin, Szczecinek, Trzcińsko-Zdrój, Tychowo, Wałcz, Wolin, Złocieniec.
 region Skania (Skåne) od 14 maja 1999Większość województwa położona jest w Euroregionie Pomerania, fragmenty także w euroregionach: Pro Europa Viadrina i Bałtyk.
Grota Fingala (ang. Fingal's Cave, gael. Uamh-Binn) – morska jaskinia na niezamieszkanej wyspie Staffa należącej do archipelagu Hebrydów Wewnętrznych w Szkocji, część Narodowego Rezerwatu Przyrody na terenie National Trust for Scotland.
Ściany groty uformowane zostały przez sześciokątne kolumny bazaltowe podobne w swojej strukturze (i będące częścią tej samej prehistorycznej lawy) do Grobli Olbrzyma w Irlandii Północnej i do bazaltowych klifów z wyspy Ulva. W obu przypadkach nagłe ochładzanie się powierzchni gorącej lawy spowodowało jej pękanie według heksagonalnego wzoru, podobnie jak osuszane błoto pęka gdy się kurczy, a pęknięcia te stopniowo powiększają się w głąb jako rezultat chłodzenia i kurczenia lawy do formy kolumn. Procesy erozji powodują dalsze systematyczne ich odsłanianie.
Powierzchnia groty i jej łukowate sklepienie sprzyjają powstawaniu niepokojących dźwięków będących echem fal morskich, stwarza to atmosferę naturalnej katedry. Grota ma również gaelicką nazwę, która brzmi Uamh-Binn, co znaczy „grota melodii”. 
Została odkryta przez XVIII-wiecznego naturalistę Josepha Banksa w 1772 roku. Nadano jej nazwę Grota Fingala na cześć jednego z bohaterów Pieśni Osjana, epickiego poematu autorstwa XVIII-wiecznego szkockiego poety-historyka Jamesa Macphersona opartego na starych celtyckich opowieściach i balladach z cyklu osjańskiego. W irlandzkiej mitologii bohater Fingal znany jest jako Fionn mac Cumhail i wedle sugestii Macphersona przybierał imię Fingala (co znaczy „biały nieznajomy”), jakkolwiek w staro-gaelickim imię to brzmi jako Finn. Legenda o Grobli Olbrzymiej czyni z Fionna czy Finna budowniczego nasypu pomiędzy Irlandią a Szkocją, nazywanego 'drogą gigantów'.
Jaskinię na wyspie Staffa odwiedził w 1829 roku kompozytor Felix Mendelssohn, zainspirowany przez dziwne echo wewnątrz groty napisał uwerturę Hebrydy, opus 26, znaną również jako Uwertura Groty Fingala. Uwertura Mendelssohna przyczyniła się do popularyzacji groty jako atrakcji turystycznej. Jaskinia wzbudziła zainteresowanie XIX-wiecznego pisarza Juliusza Verne’a, poetów Williama Wordswortha, Johna Keatsa i Alfreda Tennysona czy artysty malarza Williama Turnera, który w 1832 namalował „Staffa, Grota Fingala”. Dramatopisarz August Strindberg umieścił scenę ze swojej „A Dream Play” w miejscu nazwanym „Fingal's Grotto. Szkocki powieściopisarz Walter Scott opisał Grotę Fingala jako „jedno z najbardziej nadzwyczajnych miejsc, które kiedykolwiek odwiedziłem”. Również królowa Wiktoria zwiedziła to miejsce.
Grota ma wysokie łukowate wejście i wypełniona jest wodą, jakkolwiek dzisiaj już łodzie nie mogą do niej wpłynąć. Turyści mogą wejść do środka wąską ścieżką, prowadzącą powyżej poziomu wody.
Wood-Nuttal Encyclopaedia, 1907 i Encyklopedia Powszechna PWN, 1988: głębokość – 69 m (227 ft); wysokość – 20 m (66 ft)
Geodezja – nauka zajmująca się ustalaniem wielkości i kształtu Ziemi oraz określaniem położenia punktów na jej powierzchni.
Wynikiem geodezyjnych pomiarów terenowych i prac kameralnych są różnego typu opracowania graficzne np. mapy czy profile, ale także dokumenty tekstowe o charakterze prawnym (np. podczas rozgraniczenia nieruchomości).
Uzyskanie, przetworzenie oraz rozpowszechnienie informacji o Ziemi jako planecie i środowisku geograficznym.
Przekształcenie struktur przestrzennych z myślą o racjonalnej gospodarce przestrzennej z dominacją ładu przestrzennego i ekologicznego.
W Polsce geodezja zaliczana do nauk technicznych albo do nauk o Ziemi jako część geografii, której częścią jest kartografia.
Nazwa wprowadzona przez Arystotelesa, pochodzi z języka greckiego geo – Ziemia i daiso – będę dzielił.
W miarę rozwoju osadnictwa i zawłaszczania ziemi granice miały tendencje do przechodzenia od pasów rubieżnych do coraz ściślejszych granic linearnych. Na ziemiach polskich wyznaczanie granic odbywano już w XII wieku w formie publicznej (tzw. ujazd, objazd), kiedy to panujący lub jego wysłannik oficjalnie obchodził lub objeżdżał granice, zlecając umieszczanie w wyznaczonych miejscach znaków granicznych. Ujazdy pojawiły się w okresie umacniania prawa własności ziemi oraz zanikania połaci ziemi nie eksploatowanej. Jeśli przebieg granicy nie pokrywał się z żadną naturalną wyodrębnioną formą terenową, tam zachodziła potrzeba wyznaczenia jej w sposób sztuczny. W tym celu np. ryto znaki na drzewach i kamieniach, splatano korony drzew, wkopywano drewniane pale i kamienne słupy, usypywano stożki ziemne lub kamienne, ustawiano głazy, kapliczki i krzyże. Bywało, że przebieg granicy utrwalano w ludzkiej pamięci specjalnymi ceremoniami, bo nie zawsze na okazję jej wytyczenia sporządzano dokument.
Dawniej do wyznaczania własności gruntu wykorzystywano również roślinność, którą obsadzano granice posiadłości. Do tego celu wykorzystywano powszechnie tarninę, co wpłynęło z kolei na nazewnictwo miejscowości w Polsce, które swoje nazwy wywodzą od tej rośliny; są to np.: Tarnów Opolski, Tarnowskie Góry oraz liczne miejscowości o nazwie Tarnów. Pierwszą książkę w języku polskim o geodezji oraz miernictwie, która poruszała praktyczne kwestie dotyczące wymierzania gruntu w budownictwie była wydana w 1566 roku „Geometria to jest miernicka nauka” Stanisława Grzepskiego.
Kolejne dzieło o tej tematyce Geodesia distantiarum napisał w 1610 polski matematyk Jan Brożek, który na Uniwersytecie Krakowskim założył pierwszą w Polsce katedrę geodezji.
geodezję niższą (geodezja ogólna, szczegółowa, miernictwo) – naukę o pomiarach wykonywanych na powierzchniach małych, o promieniu nie większym niż 15,6 km co obejmuje około 750 km², bez uwzględniania kulistości Ziemi.
geodezję wyższą – naukę o pomiarach wykonywanych na wielkich obszarach, o powierzchni ponad 750 km², uwzględniających kulistość Ziemi,Częściowo w ramach, a częściowo obok powyższego podziału wyróżniamy również inne działy geodezji, takie jak: astronomia geodezyjna (geodezja astronomiczna), fotogrametria i teledetekcja, geodezja gospodarcza, geodezja satelitarna, geodezja fizyczna i grawimetria geodezyjna, kartografia, rachunek wyrównawczy, topografia. Działy geodezji możemy klasyfikować także ze względu na:
Polska jest jednym z nielicznych krajów, w których słowa geodezja używa się do określenia dziedziny wiedzy i techniki związanej z pomiarami małych powierzchni (geodezja szczegółowa). W większości krajów Europy zachodniej termin geodezja zarezerwowany jest wyłącznie dla nauki zajmującej się pomiarami dużych obszarów i całej Ziemi. Zadania zarezerwowane dla geodezji szczegółowej określane są tam mianem miernictwa.
Termin miernictwo i związany z nim zawód mierniczego przysięgłego, jako osoby zaufania publicznego należy do polskiej tradycji i został zmieniony po II wojnie światowej z powodów politycznych.
Geodezja (miernictwo) obecna jest w procesach planistycznych, projektowych i budowlanych. Architekci tworzą projekty na mapach sytuacyjno-wysokościowych wykonywanych dla potrzeb i na zlecenie konkretnego klienta (zaktualizowana mapa zasadnicza), gotowy projekt zostaje wytyczony w terenie przez geodetę, realizacja projektu jest również przez geodetę monitorowana. Kontynuacją tych prac, po zakończeniu budowy, jest inwentaryzacja powykonawcza (na którą składa się pomiar powykonawczy) wykonywana przez geodetę.
Przedmiotem geodezji są także badania odkształceń budowli, regulacje stanu prawnego nieruchomości oraz urządzeń rolnych.
Kazimierz Sawicki: Pięć wieków geodezji polskiej. Szkice historyczne XV–XIX wiek. Warszawa: Państwowe Przedsiębiorstwo Wydawnictw Kartograficznych, 1964, s. 80–97.
Felix Triest: Topographisches handbuch von Oberschliesen. Breslau: Verlag von Wilh. Gottl. Korn, 1865, s. 104.
Lancia Automobiles S.p.A. – włoski producent samochodów osobowych założony w 1906 roku w Turynie. Od 1969 roku należy do włoskiego koncernu FIAT.
Pod koniec listopada 1906 roku w Turynie Vincenzo Lancia i jego przyjaciel Claudio Fogolin zakładają przedsiębiorstwo pod nazwą Lancia & Cie, które zajmować się ma produkcją samochodów osobowych. Pierwszym pojazdem marki był opracowany w 1907 roku, a wprowadzony do produkcji rok później model „tipo 51" lub „12 HP” zwany później Alpha. Lancia Theta produkowana od 1913 roku wyposażona została w pełną elektrykę, natomiast produkowany od 1922 roku model Lambda wyróżniał się samonośną konstrukcją nadwozia oraz niezależnym przednim zawieszeniem. W 1918 roku Lancia opatentował prototypy ośmiocylindrowego oraz dwunastocylindrowego silnika. W 1931 roku zaprezentowano model Astura z elastycznym zawieszeniem silnika, a dwa lata później model debiutuje model Augusta – pierwszy na świecie sedan wyposażony w hamulce hydrauliczne.
W 1937 roku na atak serca umiera właściciel marki Vincenzo Lancia. W tym samym roku do produkcji wprowadzony zostaje model Aprilia, który poddany został testom aerodynamicznym oraz posiadał niezależne zawieszenie wszystkich kół.
W latach 50. XX wieku syn Vincenzo Lancia – Giannini, odnosi sukcesy w sporcie motorowym. W 1951 roku cztery Lancie Aurelie B21 zajmują cztery pierwsze miejsca w wyścigu Giro di Sicilia, a lata 1953–1954 były okresem zwycięstw modeli D20 Sport, D23, D24 i D25 w wielu różnych rajdach. Pod koniec 1950 roku Lancia zaprezentowała model przeznaczony do serii wyścigów Formuły 1 – D50. Z powodu kłopotów finansowych firmy wycofano się z wyścigów po sezonie 1955 roku, a od 1956 roku samochody występowały pod marką Ferrari.
W 1969 roku przedsiębiorstwo przejęte zostaje przez włoski koncern motoryzacyjny Fiat. W 1972 roku do produkcji wprowadzony zostaje sportowy model Stratos, którego nadwozie zostaje w całości zbudowane z aluminium i włókna szklanego. Jednak pierwszym modelem opracowanym wspólnie z Fiatem jest model Beta. Pod koniec lat 70. do produkcji wprowadzony zostaje model Delta. W latach 80. Lancia oraz jej właściciel Fiat nawiązują współpracę ze szwedzkim przedsiębiorstwem Saab, w ramach której powstają bliźniacze modele Alfa Romeo 164, Fiat Croma, Lancia Thema oraz Saab 9000.
Oprócz samochodów osobowych przedsiębiorstwo produkowało również modele użytkowe. W stosunkowo niewielkich liczbach powstawały ciężarówki, autobusy, trolejbusy i pojazdy wojskowe. Powstał w tym celu osobny oddział „Lancia Veicoli Industriali”, który w 1975 roku wszedł w skład nowo tworzonej spółki Iveco. Wkrótce potem zaprzestano produkcji samochodów użytkowych pod marką „Lancia”.
W latach 60. modele tego przedsiębiorstwa produkowano w fabrykach w Chivasso, Turynie i Bolzano. Pod koniec lat 70. podporządkowano przedsiębiorstwu Lancia producenta małych samochodów Autobianchi. Od 1980 roku przedsiębiorstwo Lancia sprzedawało jedynie nowe modele Autobianchi w swojej zagranicznej sieci jako Lancia Y10. W 1996 roku zrezygnowano z marki Autobianchi także na rynku włoskim.
W latach 90. w ramach restrukturyzacji zamknięto zakład przedsiębiorstwa w Arese, a produkcję przeniesiono do fabryk Fiata. Przykładowo najmniejsze modele serii Lancia Y, a następnie Lancia Ypsilon powstawały w zakładzie Fiata w Melfi koło Neapolu, a obecnie są produkowane w zakładzie w Termini Imerese na Sycylii. Od 1994 roku duże vany przedsiębiorstwa powstają w zakładzie przedsiębiorstwa Sevel Nord w Hordain we Francji.
W 2008 roku do produkcji wprowadzony zostaje model Delta, który zbudowany został na bazie modelu Bravo II. Z uwagi na zbyt słaby popyt w 2014 roku zakończono produkcję pojazdu oraz ogłoszono decyzję o wycofaniu się ze sprzedaży pojazdów marki na europejskich rynkach motoryzacyjnych, pozostawiając jednocześnie w ofercie jedynie model Lancia Ypsilon produkowany w polskiej fabryce Fiata w Tychach a oferowany jedynie na rynku włoskim. Decyzję wprowadzono w życie w 2018 roku.
Na początku lat 50. XX wieku Lancia zwiększyła swoje zaangażowanie w sportach motorowych po przejęciu przedsiębiorstwa przez syna założyciela przedsiębiorstwa – Gianniego Lancię. Lancia znana ze swoich śmiałych i niekonwencjonalnych rozwiązań zaczęła odnosić sukcesy.
W 1954 roku Lancia zbudowała bolid F1 o nazwie D50. Debiut nastąpił w Hiszpanii podczas ostatniego wyścigu sezonu 1954. Alberto Ascari przejechał najszybsze okrążenie w kwalifikacjach i wywalczył pierwsze miejsce startowe. W 1955 roku na torze Monza podczas prywatnych testów Ascari zginął prowadząc Ferrari 750. Z powodu problemów finansowych i śmierci Ascariego Lancia wycofała się z mistrzostw. Ferrari zakupiło bolidy Lancii na sezon 1956, w których Juan Manuel Fangio zdobył tytuł mistrzowski. Mimo krótkiej historii w F1 Lancia odeszła mając na koncie dwa zwycięstwa i dziesięć podiów.
W 1974 roku Lancia wystawiła do rywalizacji w rajdach model Stratos HF i po raz pierwszy zdobyła mistrzostwo konstruktorów w rajdowych mistrzostwach świata. Utrzymała je przez kolejne dwa lata. W 1983 roku ponownie zdobyła mistrzowski tytuł, tym razem za sprawą modelu 037. W latach 1987–1992 Lancia całkowicie zdominowała rajdy zdobywając 6 tytułów mistrzowskich z rzędu różnymi wersjami modelu Delta. Po rozczarowującym sezonie 1993 ostatecznie wycofała się z rywalizacji w rajdach. Lancia do dziś jest najbardziej utytułowanym zespołem w historii WRC.
Podbielski Z., Pojazdy włoskie. Wyd. WKiŁ, Warszawa 1986, s. 155–174. Seria: Poznajemy Samochody Osobowe Świata, ​ISBN 83-206-0540-7​.
Iwan Iwanowicz Doszłow (ros. Иван Иванович Дошлов, ur. 1901 w Białej Cerkwi, zm. w lutym 1979 w Irkucku) - funkcjonariusz radzieckich organów bezpieczeństwa, pułkownik.
Rosjanin, od 1922 w wojskach OGPU (m.in. w Czycie), od grudnia 1926 funkcjonariusz operacyjny OGPU w Syberii Wschodniej, od kwietnia 1931 kandydat, a od kwietnia 1938 członek WKP(b). Od maja 1934 do grudnia 1936 pomocnik szefa wydziału Zarządu Ekonomicznego Pełnomocnego Przedstawicielstwa OGPU/Zarządu NKWD obwodu wschodniosyberyjskiego, od 20 maja 1936 porucznik bezpieczeństwa państwowego, od grudnia 1936 do września 1938 pomocnik szefa oddziału Wydziału III Zarządu Bezpieczeństwa Państwowego (UGB) Zarządu NKWD, od września 1938 do września 1939 zastępca szefa Zarządu Ekonomicznego Zarządu NKWD obwodu irkuckiego, od września 1939 do października 1940 szef Wydziału I Zarządu Ekonomicznego Zarządu NKWD obwodu irkuckiego. Od października 1940 do marca 1941 szef wydziału Zarządu NKWD obwodu irkuckiego, od marca do sierpnia 1941 szef Wydziału Śledczego Zarządu NKWD obwodu irkuckiego, od sierpnia 1941 do maja 1943 zastępca szefa Zarządu Ekonomicznego Zarządu NKWD obwodu irkuckiego, od 11 lutego 1943 major bezpieczeństwa państwowego. Od maja 1943 do 21 kwietnia 1944 zastępca szefa Zarządu NKWD obwodu irkuckiego, 19 października 1943 awansowany na podpułkownika bezpieczeństwa państwowego, od 21 kwietnia do 12 października 1944 zastępca szefa Zarządu NKWD obwodu irkuckiego ds. kadr, od 12 października 1944 do 3 września 1956 szef Zarządu NKWD/MWD obwodu irkuckiego, od 17 października 1944 pułkownik bezpieczeństwa państwowego. Zwolniony za fałszowanie materiałów śledczych i łamanie prawa radzieckiego.
Physalaemus spiniger – gatunek żaby z rodziny świstkowatych, opisany po raz pierwszy w 1926 roku przez brazylijskiego zoologa - Paulo de Miranda-Ribeiro.
Zamieszkuje nizinne lasy i ich skraje oraz nadbrzeżne zarośla - Restinga, nie występuje na otwartych terenach.
Gatunek jest endemiczny dla Brazylii. Występuje od łańcuchów górskich na wschodzie stanu São Paulo aż do północno-wschodniej części stanu Parana.
Rozmnażają się w tymczasowych słodkowodnych stawach oraz innych obszarach leśnych zalanych okresowo wodą. Męskie osobniki nawołują samice z brzegów leśnych sadzawek, a skrzek składany jest na powierzchni wody, na ściółce leśnej lub zakotwiczony do brzegu.
Otrzymał status LC - Least Concern (ang. najmniejszej troski), mimo dość małego obszaru występowania, który jest prawdopodobnie mniejszy niż 20.000 km2; wynika to z jego domniemanie dużej liczebności, łatwości w przystosowywaniu się do nowych warunków życia, a także braku przesłanek, aby populacja miała się kurczyć w szybkim tempie.
Przyrost naturalny populacji jest ujemny z powodu wycinki lasów, turystyki oraz ludzkiego osadnictwa.
Redescription of Physalaemus spiniger (Anura : Leptodactylidae) and description of two new reproductive modes  Mendeley (ang.). Mendeley. [dostęp 2012-05-18].
Sezon 1999/00 Drugiej ligi SR Јugoslavije – 8. edycja rozgrywek jugosłowiańskiej Drugiej ligi (srb. Дpугa caвeзнa лига – Druga savezna liga) w piłce nożnej.
Rozgrywki toczyły się w trzech grupach: Sjever (Północ), Zapad (Zachód) oraz Istok (Wschód) i występowało w nich łącznie 54 drużyn. Po zakończeniu sezonu mistrzowie każdej grupy awansowali bezpośrednio do Prvej ligi SR Јugoslavije, a ostatnie drużyny spadły do Srpskiej ligi.
FK Palilulac Belgrad i OFK Kikinda spadły do Srpskiej ligi 2000/01. * Po zakończeniu sezonu 1999/2000 FK Belgrad zrezygnował z awansu do Prvej ligi 2000/01, dzięki czemu w jego miejsce w Prvej lidze utrzymał się FK Sartid Smederevo, jako najwyżej sklasyfikowany spadkowicz.
FK Zeta Golubovci awansowała do Prvej ligi 2000/01. * FK Mladost Lučani został ukarany 5. punktami ujemnymi.
FK Radjevac Krupanj spadł do Srpskiej ligi 2000/01. * Przed startem rozgrywek FK Crvena Zvezda Gnjilane wycofała się z ligi (wojna w Kosowie).
Cyril Suk (ur. 29 stycznia 1967 w Pradze) – czeski tenisista, zwycięzca US Open 1998 w grze podwójnej, French Open 1991 i Wimbledonu 1992, 1996 i 1997 w grze mieszanej, reprezentant w Pucharze Davisa, olimpijczyk z Aten (2004).
Karierę zawodową rozpoczął w roku 1988. Jako junior Suk zwyciężył w wielkoszlemowym French Open 1985 wspólnie z Petrem Kordą. Tegoż samego roku czeski duet sklasyfikowany został na 1. pozycji w rankingu par juniorów.
Grając już jako zawodowiec Suk większe sukcesy odnosił jako deblista. W przeciągu całej kariery wygrał łącznie 32 turniejów rangi ATP World Tour, w tym na przełomie sierpnia i września 1998 roku wielkoszlemowy US Open. Wspólnie z Sandonem Stollem wyeliminował w drodze po tytuł m.in. parę Todd Woodbridge–Mark Woodforde, a w finale wynikiem 4:6, 7:6, 6:2 pokonał Marka Knowlesa i Daniela Nestora. Ponadto Czech był uczestnikiem 27 innych deblowych finałów, w których ostatecznie został pokonany.
W grze mieszanej Suk odniósł cztery wielkoszlemowe zwycięstwa. Najpierw w roku 1991 razem z Heleną Sukovą w Rolandzie Garrosie, a następne trzy triumfy w Wimbledonie, podczas edycji z roku 1992 (wspólnie z Łarysą Sawczenko-Neiland), 1996 i 1997 (oba z Heleną Sukovą).
W latach 1992–1996 oraz 2003 Suk reprezentował Czechy w Pucharze Davisa. Rozegrał przez ten okres 10 pojedynków deblowych, z których 6 wygrał.
Suk w 2004 roku zagrał w konkurencji gry podwójnej na igrzyskach olimpijskich w Atenach, odpadając wspólnie z Martinem Dammem w 2 rundzie.
W roku 2007 Suk zakończył karierę tenisową. Najwyżej sklasyfikowany w rankingu deblistów był na 7. miejscu w kwietniu 1994 roku.
Nadwozie – część składowa pojazdu, ustawiona na podwoziu lub służąca do montażu jego elementów. Nadwozie składa się ze struktury nośnej i karoserii (poszycia). Pod względem struktury nośnej pojazdy dzielimy na konstrukcje ramowe (nadwozie nieniosące) i samonośne (samoniosące; bezramowe). Istnieją też konstrukcje pośrednie – nadwozie półniosące oraz samonośne z ramami częściowymi.
Nadwozie, głównie zaś karoseria, okrywa mechanizmy pojazdu, przedział pasażerski lub towarowy oraz spełnia funkcje estetyczne. W nadwoziach półniosących oraz samonośnych poszycie wraz z szybami może być włączone do przenoszenia obciążeń (poszycie pracujące). Nadwozia ciężarowe i specjalizowane mogą spełniać jedynie funkcje użytkowe.
W budowie nadwozi stosuje się szyby ze szkła bezpiecznego – hartowane lub warstwowe (klejone; laminowane).
Samochody specjalne są budowane do ściśle określonych celów. Rodzaj i wyposażenie nadwozia zależą jedynie od przeznaczenia samochodu. Do samochodów specjalnych zalicza się np. sanitarki, samochody pożarnicze, warsztatowe, ruchome radiostacje itp.
Pierre César Charles de Sercey (ur. w pobliżu Autingues 1753, zm. w Paryżu w 1836) – francuski admirał, par Francji, najbardziej znany jako dowódca floty francuskiej na Oceanie Indyjskim w okresie od 1796 do 1800 roku. Jego nazwisko zostało umieszczone na tablicach Łuku Triumfalnego w Paryżu.
Pochodził ze starej rodziny szlacheckiej, ale osierocony bardzo wcześnie, w wieku trzynastu lat zaciągnął się na odpływający na Antyle statek „Légère”. Następnie, w latach 1767–1769, żeglował po Oceanie Indyjskim, a w roku 1770 wstąpił na wyspie Île de France do gardes-marine.
Służył na płaskodennej jednostce „Gros Ventre” podczas pierwszej ekspedycji Kerguelena (1772–1774). Straciwszy w sztormie kontakt z „Fortune”, flagowym statkiem wyprawy, „Gros Ventre” została uznana za straconą, ale załodze udało się – po uciążliwej podróży – wrócić samodzielnie do Francji. Kerguelen był oskarżany o pozostawienie „Gros Ventre” na łasce losu i o brak chęci uratowania załogi.
W roku 1777, już jako chorąży, służył na fregacie „Belle Poule” na wodach kanału La Manche, a następnie na „Tritonie” we flocie hrabiego d'Orvilliers. W kwietniu i maju 1780 roku dowodził kutrem „Sans Pareil” w flotylli hrabiego de Guichen i brał udział w bitwach u wybrzeży Dominiki. Zaskoczony przez brytyjski okręt liniowy HMS „Phoenix” i dwie fregaty został wzięty do niewoli, ale wkrótce – w ramach wymiany jeńców – odzyskał wolność i już w maju 1781 roku wziął udział, na pokładzie kutra „Serpent” w zdobyciu Pensacoli. Po czym, otrzymawszy w roku 1782 awans na kapitana, został zastępcą dowódcy fregaty „Nymphe” i wziął udział w kilku starciach z Brytyjczykami. W lutym roku następnego wsławił się zdobyciem w boju 44-działowego okrętu HMS „Argo” (w czasie bitwy de Sercey objął dowództwo „Nymphe” po zabitym kapitanie). Aż do roku 1792 pozostawał na Karaibach dowodząc kolejno fregatami „Ariel” i „Surveillante”.
W roku 1792, awansowany na stopień komandora, a w styczniu 1793 kontradmirała, dowodził eskadrą okrętów wysłanych na Saint Domingue, ale jako arystokratę podejrzewano go o zdradę i chęć ucieczki za granicę. Został w okresie Wielkiego Terroru aresztowany, lecz wkrótce uwolniony i zrehabilitowany. Minister floty Dyrektoriatu, Laurent Truguet, przywrócił mu wcześniej nadany stopień, po czym Sercey objął dowództwo nad eskadrą składającą się z czterech fregat i wypłynął z Rochefort by dostarczyć posiłki, amunicję i dwóch komisarzy Dyrektoriatu na Île de France. Zagarnąwszy po drodze kilka statków nieprzyjaciela dotarł na Ocean Indyjski i podporządkował sobie siły obecne na Île de France. Tym samym stworzył niewielką eskadrę składającą się z jednej korwety i siedmiu fregat. Siły te były jednak niewystarczające wobec przewagi Royal Navy posiadającej w tym regionie 10 okrętów liniowych i 10 fregat. Co więcej, Île de France nie zapewniało eskadrze wystarczającego zaopatrzenia i napraw, bowiem cały garnizon, przysłany na wyspę z kontynentalnej Francji, musiał odpierać wrogie działania kolonistów, administracji kolonialnej i gubernatora de Malartic, tak zaniepokojonych rebelią na Maskarenach, że ogłosili, iż nie wprowadzą narzuconego przez Paryż zniesienia niewolnictwa. Kolonia odmówiła eskadrze jakiegokolwiek wsparcia, a Sercey spotkał się z wyrzutami Trugueta za nieudzielenie wsparcia komisarzom Dyrektoriatu (wydalonym przez kolonistów zaraz po przybyciu).
Sercey starał się rekompensować te niedogodności trzymając swe okręty bezustannie w morzu i (działając nieco jak korsarz) pozyskiwał pieniądze na zaopatrzenie sprzedając zdobyte statki (w tym wiele East Indiamanów). Obawa przed niemożnością naprawy fregat spowodowała wydanie przezeń rozkazu unikania bitew z Brytyjczykami. W rezultacie 8 września 1796 roku nie wykorzystał sytuacji i nie pozwolił swym fregatom na zdobycie dwóch brytyjskich okrętów liniowych, uszkodzonych podczas starcia koło Banda Aceh. Jego ostrożność spowodowała i to, że 28 stycznia 1797 roku dał się nabrać w cieśnienie Bali na prosty trick Charlesowi Lonnoxowi, dowódcy tzw. „Floty Chińskiej”, który potrafił przekonać Francuzów, że mają przed sobą nie East Indianmany, a okręty liniowe. Ów incydent w cieśninie Bali przyniósł Lennoxowi podziękowania i nagrody oraz rozgłos w brytyjskiej prasie.
W roku 1798, chociaż żaden z jego okrętów nie został zatopiony czy zdobyty, zaczęły wykazywać oznaki postępującego zużycia i musiały, najpierw „Vertu”, potem „Régénérée” i „Seine”, wracać do Francji celem przeprowadzenia gruntownych napraw. Co więcej, gubernator Malartic zarekwirował „Forte” i „Prudente”, przezbroił je na okręty korsarskie i obsadził niekompetentnymi dowódcami, skutkiem czego oba zostały zdobyte przez Brytyjczyków na początku 1799 roku. W tej sytuacji Sercey został jedynie z fregatą „Preneuse” i korwetą „Brûle Gueule”, a więc z siłą o wiele zbyt małą na tak ogromny teatr działań. Spodziewał się wsparcia ze strony głównych sił hiszpańskich w tej części świata, przenosząc nawet swą kwaterę do portu Surabaja, by być bliżej hiszpańskiej bazy w Manili. Mimo tego nie udało mu się wejść w ścisłe przymierze z Hiszpanami, którym bliższa była Wielka Brytania (oficjalnie nieprzyjaciel), niż republikańska, antyreligijna Francja.
Po powrocie ze swymi dwoma okrętami na Île de France, Sercey przez trzy tygodnie odpierał z powodzeniem ataki dwóch okrętów liniowych i dwóch fregat, które utrzymywały blokadę wyspy. Jednak w końcu, mimo, że dowódca „Preneuse” był znakomitym oficerem, fregata została zniszczona w grudniu 1799 roku w bitwie w zatoce Tombeau, co oznaczało kres eskadry Sercey'ego i całej kampanii na Oceanie Indyjskim.
Gdy wrócił w roku 1802 do Francji, został oskarżony przez ministra marynarki, Denisa Decrès, o utratę eskadry. Zniechęcony i rozczarowany Sercey wrócił na Île de France, gdzie ożenił się i osiadł na plantacji. Odegrał istotną rolę w obronie wyspy, która w roku 1810 ostatecznie wpadła w ręce Brytyjczyków. Do ojczyzny wrócił po abdykacji Napoleona w roku 1814, został awansowany na stopień wiceadmirała, a w roku 1832 otrzymał tytuł para Francji.
N.A.M. Rodger: The Command of the Ocean: A Naval History of Britain 1649-1815. New York / London: W.W. Norton & Co, 2006. ISBN 978-0-39332847-9.
Georges Six: Dictionnaire biographique des Généraux et Amiraux de la Révolution et de l'Empire. Georges Saffroy (red.). Paris: Librairie Historique et Nobiliaire, 1934.
Gottfried Keller (ur. 19 lipca 1819 w Zurychu, zm. 16 lipca 1890 tamże) – szwajcarski pisarz i poeta tworzący w języku niemieckim.
W latach 1834–1842 studiował malarstwo w Monachium. W 1846 roku opublikował zbiór wierszy, które przyniosły mu stypendium, dzięki któremu w latach 1848–1850 studiował historię, filozofię i literaturę na Uniwersytecie w Heidelbergu. W 1850 roku rozpoczął studia w Berlinie, tam też powstała jego najsłynniejsza, autobiograficzna powieść Zielony Henryk. W 1855 roku powrócił do Zurychu, gdzie pracował jako niezależny pisarz. W latach 1861–1876 pracował jako sekretarz (Erster Staatsschreiber) kantonu Zurych. Później poświęcił się już tylko pracy literackiej. W 1876 roku została opublikowana powieść Romeo i Julia na wsi, oparta na słynnym dramacie Szekspira, ale umiejscowiona w scenerii szwajcarskiej wsi.
Twórczością G. Kellera zainteresował się szwajcarski kompozytor Othmar Schoeck, który skomponował w roku 1926 cykl pieśni do 14 wierszy G. Kellera pod tytułem Lebendig Begraben (Pogrzebany żywcem). Ten utwór (na orkiestrę i baryton) został nagrany przez Dietricha Fischer-Dieskau dla wytwórni Claves w 1962 roku.
Linia demarkacyjna – linia, a niekiedy strefa odgraniczająca w czasie konfliktu zbrojnego lub rozejmu walczące wojska. Często linia demarkacyjna stanowi tymczasową granicę państwową. 
W przenośni pojęcie linii demarkacyjnej może także odnosić się do spraw niezwiązanych z konfliktami zbrojnymi. Przykładowo filozofia nauki zajmuje się m.in. zagadnieniem linii demarkacyjnej (granicy) pomiędzy nauką a pseudonauką lub nauką a religią.
Linia demarkacyjna między Polską a Ukrainą Symona Petlury wg układu rozejmowego z 1 września 1919 roku.
Linia Curzona – planowana linia demarkacyjna pomiędzy wojskami polskimi a bolszewickimi z 8 grudnia 1919 roku.
Linia demarkacyjna III Rzesza-ZSRR, rozdzielająca w latach 1939-1941 obszary okupowanej Polski, kontrolowane przez III Rzeszę i ZSRR. Obie strony uznawały ją za granicę państwową, pozostawało to bez uznania międzynarodowego.
Linia demarkacyjna we Francji, oddzielająca w okresie II wojny światowej obszary okupowane przez wojska niemieckie i włoskie oraz terytorium kontrolowane przez Rząd Vichy. Została uzgodniona 22 czerwca 1940 roku, istniała do grudnia 1942.
Strefa demarkacyjna pomiędzy Koreą Południową a Koreą Północną ustanowiona w wyniku wojny koreańskiej. Umiejscowienie strefy uzgodniono 27 lipca 1953 roku jako pas 4 kilometrów dzielący Półwysep Koreański na wysokości 38 równoleżnika. Istnieje do dziś.
Strefa demarkacyjna na Cyprze, pomiędzy częścią grecką i turecką. Powstała w wyniku inwazji tureckiej na wyspę w 1974, ma szerokość od kilku metrów (w Nikozji) do kilku kilometrów. Nadzorowana przez siły ONZ, istnieje do dziś.
Strefa demarkacyjna pomiędzy Wietnamem południowym i Wietnamem północnym ustanowiona w 1954 roku na konferencji genewskiej. Charakter strefy miał być tymczasowy i służyć jedynie oddzieleniu wojsk obu stron. Strefa, o szerokości 5 km w każdą stronę, biegła wzdłuż rzeki Bến Hải wpadającej do Morza Południowochińskiego na 17 równoleżniku. Nadzór nad strefą powierzono Międzynarodowej Komisji Nadzoru i Kontroli w skład której wchodziły Indie, Polska i Kanada. Istniała do 1975 roku.
Biały Kościół – wieś w Polsce położona w województwie dolnośląskim, w powiecie strzelińskim, w gminie Strzelin.
Wieś położona na wysoczyźnie na stoku Wzgórz Strzelińskich. Zabytkowy kościół, lasy, zalew i ośrodek wczasowy.
Według tradycji miała się tu znajdować pogańska świątynia, która podczas wprowadzania chrześcijaństwa za Mieszka I została zamieniona na kaplicę. Pierwsze wzmianki z około XII wieku podają, że wieś była własnością rycerską. W 1301 r. wieś staje się własnością sióstr zakonnych Klarysek ze Strzelina. 
kościół pw. Najświętszej Marii Panny; pierwsze wzmianki o kościele pochodzą z 1264 r. - XIII w. i dotyczą wyposażenia kościoła przez biskupa wrocławskiego Tomasza. Pierwszy kościół był budowlą kamienną z granitu, jednonawową z prostym prezbiterium, nakryty sklepieniem kolebkowym, z wieżą od strony zachodniej. Ze starego kościoła pozostały: mury nawy, fragmenty tympanonu – poźnoromańskiego detalu, resztki portalu i okien oraz podstawa wewnętrznej empory. Wszystkie te części starego kościoła znajdują się w przykościelnym lapidarium. Kościół dwa razy niszczyły pożary w 1643 r. i 1768 r. W czasie przebudowy kościoła w 1827 r. - XIX w. architekturze nadano formę klasycystyczną (wnętrze zgodnie z wymogami wyznania protestanckiego zaopatrzono w wielokondygnacyjne empory z amboną umieszczoną nad ołtarzem. Rozebrano również późnoromański portal, a fasadę zachodnią udekorowano portykiem przylegającym do ściany. W okresie II wojny światowej w czasie przejścia frontu w roku 1945, na wieży kościoła mieścił się punkt obserwacyjny, a w kościele znajdował się skład amunicji. W czasie wycofywania się wojsk niemieckich Niemcy zdetonowali (wysadzili) skład amunicji wraz z kościołem, który uległ zburzeniu i doszczętnie się wypalił. W latach 80. XX wieku kościół odbudowano z pieczołowitym zachowaniem elementów zabytkowych, nadając budowli formę postmodernistyczną.inne obiekty:
 Ząbkowice Śląskie - Bobolice - Cierniowa Kopa - Zameczny Potok - Muszkowicki Las Bukowy - Muszkowice - Henryków - Raczyce - Witostowice - Nowolesie - Nowoleska Kopa - Kalinka - Nowina - Dzierzkowa - Przeworno – Krzywina – Garnczarek – Skrzyżowanie pod Dębem – Biały Kościół
- Jagielno - Przeworno - Strużyna - Kaszówka - Jegłowa kop. - Gromnik - Skrzyżowanie nad Wąwozem Pogródki - Biały Kościół – Kazanów – Nieszkowice – Czerwieniec – Kowalskie – Żelowice – Błotnica – Piotrkówek – Ostra Góra – Niemcza - Gilów - Piława Dolna - Góra Parkowa - Bielawa - Kalenica - Nowa Ruda - Tłumaczów - Radków - Pasterka - Karłów - Skalne Grzyby - Batorów - Duszniki-Zdrój - Szczytna - Zamek Leśna - Polanica-Zdrój - Bystrzyca Kłodzka - Igliczna - Międzygórze - Przełęcz Puchacza
Jagiellonia Białystok – polski klub piłkarski z siedzibą w Białymstoku występujący w Ekstraklasie. Zdobywca Pucharu Polski i Superpucharu Polski, srebrny i brązowy medalista mistrzostw Polski, 4-krotny mistrz Polski juniorów starszych oraz mistrz Polski juniorów młodszych. Najbardziej utytułowany klub piłkarski w północno-wschodniej Polsce. Klub zajmuje 19. miejsce w tabeli wszech czasów Ekstraklasy.
Jagiellonia Białystok jest trzykrotnym finalistą Remes Cup Extra organizowanego w przerwie zimowej w poznańskiej hali Arena.
2011 – Cracovia 3:3  Jagiellonia (porażka w karnych 2:0)Piłkarz miesiąca w konkursie Ekstraklasy SA i Canal+
Zgodnie z regulaminem konkursu nazwiska pięciu wytypowanych przez Ekstraklasę SA i redakcję sportową Canal+ piłkarzy trafiły do trenerów i kapitanów wszystkich zespołów Ekstraklasy. Każdy z nich może oddać jeden głos z zastrzeżeniem, iż nie wolno głosować na piłkarza z własnej drużyny.
Nagrody za sezon 2014/2015: Trener sezonu – Michał Probierz, odkrycie sezonu – Bartłomiej Drągowski, bramkarz sezonu – Bartłomiej Drągowski, obrońca sezonu – Michał Pazdan.
2003 – Jagiellonia Białystok SSA (Sportowa Spółka Akcyjna), potocznie używany jest skrót BKS (Białostocki Klub Sportowy)Powstanie klubuDzięki badaniom, których autorami są historycy Jerzy Górko i Jarek Dunda na podstawie dokumentów przyjęto za datę powstania Jagiellonii dzień 30 maja 1920. Wówczas to żołnierze batalionu zapasowego 42 pułku piechoty powołali do życia Klub Sportowy Batalionu Zapasowego 42 Pułku Piechoty. Swój pierwszy oficjalny mecz „wojskowi” rozegrali 30 maja 1920. Natomiast 27 stycznia 1932 odbyło się zebranie, w trakcie którego zaakceptowano pomysł ówczesnego dowódcy 42 Pułk Piechoty, ppłka Kazimierza Bogaczewicza o przekształceniu Wojskowego Klubu Sportowego w cywilno-wojskowy Białostocki Klub Sportowy Jagiellonia. Powstał on na bazie połączenia WKS 42 Pułku Piechoty i Klubu Sportowego Związku Młodzieży Wiejskiej, Jagiellonia przejęła ich tradycje, zawodników, obiekty i miejsce w rozgrywkach sportowych. Nazwa, którą nadano klubowi wiązała się z historią miasta i regionu, których losy przeplatały się z dziejami dynastii Jagiellonów. W 1932 piłkarze WKS 42 PP przystąpili do kolejnego sezonu w białostockiej klasie A, przyjmując nazwę Jagiellonii. Po wojnie reaktywacja Jagiellonii nastąpiła w październiku 1945. Niestety w czerwcu roku następnego, w nowej, totalitarnej rzeczywistości zabrakło miejsca dla Jagiellonii. Za główną przeszkodę uznano rodowód Jagiellonii, której historia była nierozerwalnie związana z wsławionym w wojnie z bolszewikami 1920 roku 42 Pułkiem Piechoty. 26 stycznia 1957 z połączenia Budowlanych Białystok i Sparty Białystok oficjalnie został reaktywowany Białostocki Klub Sportowy Jagiellonia. Klubowi przywrócono jego dawne tradycje przedwojenny herb oraz żółto-czerwone i biało-czarne barwy.
Barwy kluboweW statucie klubu z 1932 widnieją zapisy mówiące o herbie klubowym oraz fladze klubowej. Herb składał się z czarnej, stylizowanej litery „J” znajdujący się na żółto-wiśniowej tarczy, natomiast flaga klubowa oraz stroje były w kolorach biało-czarnych. Identyczny zapis znalazł się w statucie z 1957. W połowie lat 80. kibice zaczęli używać kolorów żółto-czerwonych jako barw klubowych, choć w oficjalnych dokumentach widniały jeszcze barwy biało-czarne. Obecnie drużyna oficjalnie ma barwy żółto-czerwone, ale w nawiązaniu do historii drugie stroje zespołu zazwyczaj są w kolorach białych lub czarnych.
Protoplastą Jagiellonii był Klub Sportowy Batalionu Zapasowego 42 Pułku Piechoty założony na bazie żołnierzy 42 Pułku Piechoty im. Gen. Jana Henryka Dąbrowskiego. Białostoczanie w swoim pierwszym meczu pokonali Kresowców Białystok 5:1. W latach 1920–1923 odbywały się głównie mecze towarzyskie oraz turnieje miejskie.
Klub przystąpił do regularnych rozgrywek w 1924, rozpoczynając od klasy B Wileńskiego OZPN. Beniaminek zakończył start sukcesem zdobywając pierwsze miejsce, zapewniające awans do klasy A okręgu Wileńskiego w przyszłorocznych rozgrywkach. Ze względu na pauzę w 1925, rozgrywki A klasowe ruszyły w 1926. Drużyna z Białegostoku na boisku poradziła sobie dość dobrze zajmując trzecie miejsce, niestety po zakończeniu sezonu działacze Wieńskiego OZPN poprzez zmianę wyników meczów na korzyść drużyn Wileńskich spowodowali, że WKS został zdegradowany. Podjęto decyzję o „przeniesieniu” się z tego powodu do rozgrywek okręgu warszawskiego, aby od 1929 grać na stałe w nowo utworzonej A klasie Białostockiego OZPN. Największy sukces 42 PP osiągnął w 1930, kiedy zdobył mistrzostwo okręgu, a to pozwoliło mu wystąpić w barażach o grę w najwyższej klasie rozgrywkowej w kraju. Po wyrównanej rywalizacji w grupie okazało się, że dwie najlepsze drużyny mając identyczny bilans punktowy, muszą stoczyć ze sobą baraż na neutralnym terenie. Spotkanie odbyło się w Siedlcach, a przeciwnikiem był WKS 82 pp Brześć. Mecz zakończył się zwycięstwem drużyny z Brześcia (2:1) i odpadnięciem białostoczan. Sukcesu, jakim było zdobycie mistrzostwa okręgu przez „wojskowych”, nie powtórzyła przed II wojną światową żadna inna białostocka drużyna. W latach międzywojennych (1929–39) w białostockim okręgu zdecydowanie dominował WKS 76 pp Grodno, który ośmiokrotnie zostawał mistrzem Podlasia (1931, 32, 33, 34, 36, 37, 38, 39), po jednym razie wygrywały Cresovia Grodno (1929), Warmia Grajewo (1935) i właśnie 42 pp Białystok (1930).
Przełomowym momentem w sportowych dziejach Białegostoku było podjęcie decyzji o połączeniu ze dwóch najsilniejszych klubów, z których miał powstać jeden, dominujący w mieście i regionie. Dnia 27 stycznia 1932 doszło do połączenia ze sobą WKS 42 Pułku Piechoty z sekcją piłki nożnej i Klubu Sportowego Związku Młodzieży Wiejskiej oraz z sekcją lekkoatletyczną w wyniku czego powstał nowy klub o nazwie – Białostocki Klub Sportowy „Jagiellonia”. Nie wiadomo kto był twórcą herbu i barw klubu. Pewne jest, że nazwa związana była z historią regionu, którego losy przeplatały się z panowaniem Jagiellonów, dziejami Wielkiego Księstwa Litewskiego i losami przedrozbiorowej Rzeczypospolitej. W przedwojennym klubie prym wiedli lekkoatleci, m.in. Edward Luckhaus i Kazimierz Kucharski. Równie dobrze spisywały się inne sekcje – bokserzy, koszykarze, szczypiorniści i siatkarze.
W składzie piłkarskiego zespołu wyróżniali się tacy zawodnicy jak Skolimowski (pomocnik), Kudaszewicz (obrońca), Kowalczyński (bramkarz) i napastnik Antoni Komendo-Borowski. Wystąpił on w reprezentacji Polski zdobywając bramkę w meczu z Łotwą w 1935.
Lata 30.W połowie lat trzydziestych Jagiellonia zaczęła przeżywać problemy, miasto nie było w stanie utrzymać białostockiego klubu. Sytuację próbowało ratować wojsko, które po 1932 brało aktywny udział w życiu klubu. Decyzją władz miejskich w 1936 klub został przekształcony w Wojskowy Klub Sportowy Jagiellonia. Niestety ta decyzja nie uchroniła klubu od częściowego rozwiązania, które nastąpiło to w 1938. Jagiellonia przystąpiła do rozgrywek A klasy sezonu 1937/38, ale z powodów finansowych nie ukończyła ich i została wycofana. Wszystkie jej mecze anulowano, a piłkarze zmuszeni byli znaleźć sobie nowy klub, w większości zasilili drużynę Strzelca Białystok i ostatnie dwa sezony grali w A klasie w barwach Strzelca. Rozwiązano większość sekcji (m.in. piłkę nożną), z nielicznych sekcji, które przetrwały była lekkoatletyka. Wybuch wojny w 1939 zamknął pierwszy rozdział w dziejach klubu.
Jagiellonia po II wojnie światowejPo II wojnie światowej Jagiellonia została reaktywowana na bardzo krótko, przez przedwojennego piłkarza tej drużyny Karola Kowalczyńskiego. Oficjalnie klub istniał od 12 października 1945 do 20 czerwca 1946. Na miejsce rozwiązanej Jagiellonii, powołano do życia Klub Sportowy o nazwie Motor Białystok, który w 1946 został mistrzem okręgu białostockiego i awansował do eliminacji mistrzostw Polski. Motor w 1947 przystąpił do walki o mistrzostwo Polski oraz prawo gry w I lidze. Turniej uwidocznił braki sportowe drużyny, która niestety zajęła ostatnie miejsce w grupie. Motor Białystok został rozwiązany w 1948, a jego sekcję piłki nożnej przejął istniejący od 1946 Klub Sportowy Wici Białystok, który w 1949 zmienił nazwę na Związkowiec Białystok.
W 1949 w Białymstoku pojawi się nowa drużyna o nazwie Klub Sportowy Budowlani. Przejął on w 1951 sekcję piłki nożnej po rozwiązanym Związkowcu, zdobywając w tym samym roku mistrzostwo okręgu. Na ten tytuł zapracowali min: Józef Kościuk – Wiktor Tofiło, Zenon Sosnowski, Leon Łupaczyk – Sergiusz Nizniczenko, Bernard Dryll, Józef Pańkowski, Jerzy Szpuda, Jerzy Tarasiewicz – Władysław Gałasiński, Edward Barański, Czesław Krygier, Henryk Rutkowski, Bogdan Jaświłko, Henryk Wszędorówny.
W 1955 Budowlani Białystok zmienili nazwę na BKS Jagiellonia Białystok. Dnia 26 stycznia 1957 nastąpiło połączenie dwóch klubów, Jagiellonii i Sparty Białystok, w wyniku czego powstał klub o nazwie Jagiellonia. Sparta (wcześniej Ogniwo) wniosła silną sekcję lekkoatletyczną, szermierczą oraz obiekty sportowe, stadion w Zwierzyńcu oraz halę przy ul. Jurowieckiej 21. W ten sposób Jagiellonia po raz drugi w historii stała się gospodarzem stadionu Zwierzynieckiego.
Lata 70.Na początku lat 70. XX wieku zespół występował w klasie A i lidze okręgowej. Sytuacja w sekcji zmieniła się z przyjściem trenera Michała Urbana. Piłkarze wyjechali na pierwsze zgrupowanie, zaczęli nowocześnie trenować. W zespole pojawili się młodzi zawodnicy, m.in. późniejsi reprezentanci Polski juniorów. W 1971 zespół objął Grzegorz Bielatowicz, który sprowadził do klubu kilku utalentowanych piłkarzy z regionu północno-wschodniego. Wśród nich był Jerzy Zawiślan w sezonie 1975/76 wicekról strzelców II ligi z 13 bramkami. Tak wzmocniony zespół odnosił sukces za sukcesem, a co za tym szło piął się w futbolowej hierarchii coraz wyżej. W sezonie 1974/75 zespół po udanych barażach awansował do II ligi, zostawiając w polu pokonane zespołu Wisły Tczew, Wisły Płock i Gwardii Olsztyn. Istotnym wydarzeniem w tym okresie był fakt, że do zespołu Jagiellonii włączono najlepszych zawodników Włókniarza, co było pokłosiem spadku Włókniarza w sezonie 1973/74 z II ligi i nieskuteczną walką Jagiellończyków o awans do tej klasy. Jak się okazało decyzja ta była trafna. Od sezonu 1974/75 zaczęła się dobra passa Jagiellonii w rozgrywkach ligowych na szczeblu centralnym, niejednokrotnie popierana spektakularnymi sukcesami. W II lidze białostoczanie występowali trzy sezony i niestety w sezonie 1977/78, zajmując przedostanie miejsce, spadli do niższej klasy. Sezon po spadku Jagiellonia uplasowała się na czwartym miejscu, nie gwarantującym awansu do II ligi. W kolejnym sezonie byli już bezkonkurencyjni, wyprzedzając w tabeli Gwardię Szczytno i Stomil Olsztyn, strzelając najwięcej bramek w lidze. Jak się okazało kolejny sezon nie był udany, jak również II ligowi rywale zbyt mocni. Jagiellonia zajęła przedostatnie miejsce, wyprzedzając jedynie Star Starachowice. W III-ligowych bojach, rok później, nie udało się białostoczanom powrócić do II ligi. Pod koniec lat 70 Jerzy Bołtuć, Leszek Frelek, Ryszard Karalus i Zbigniew Skoczylas, rozpoczęli bowiem szeroką pracę z młodzieżą.
Lata 80.W sezonie 1982/83 nie mieli już sobie równych i z dziewięciopunktową przewagą nad wiceliderem, Gwardią Szczytno, weszli do II ligi zespół prowadził Grzegorz Bielatowicz. W pierwszym sezonie po powrocie udało się Jagiellonii utrzymać. Zespół prowadził wówczas Ryszard Karalus, późniejszy szkoleniowiec utalentowanych pokoleń piłkarskich w Białymstoku. Rok później Jagiellonia uplasowała się na 7 miejscu. Zespół systematycznie wzmacniany takimi zawodnikami jak: Jasiukiewicz, czy Miszewski oraz uzupełniony doświadczonymi graczami Sowiński, Mojsa, a także wymienionym wcześniej wychowankami Jagiellonii okazał się dobrym kolektywem i pod wodzą przyszłego szkoleniowca medalistów igrzysk olimpijskich z Barcelony oraz reprezentacji Polski, Janusz Wójcika, w sezonie 1985/86 zajął wysokie trzecie miejsce. Okazało się, że charyzmatyczny trener oraz solidna drużyna, rok później byli na tyle silni, że po wspaniałym sezonie 1986/87 z potężną przewagą nad rywalami 15 punktów, zajęli pierwsze miejsce w swojej grupie II ligi. Dodatkowo najlepszym strzelcem rozgrywek okazał się późniejszy reprezentant Polski, Jacek Bayer 23 gole, który wyprzedził kolejnego snajpera aż o 11 trafień.
EkstraklasaJuż w drugiej lidze mecze w Białymstoku oglądało średnio 15 tys. widzów. Sympatię swą okazywała także amerykańska Polonia o rodowodzie białostockim. Mecz inauguracyjny z Widzewem Łódź przyszła oglądać na stadion duża liczba widzów, oceniana na około 36 tysięcy osób, a kolejne mecze odwiedzało zawsze nie mniej niż 20 tys. kibiców z całego regionu. Z opowiadań świadków wynika że całe autobusy przyjeżdżały z pobliskich miejscowości.
Pierwszy sezon w ekstraklasie nie zapowiadał się dobrze. Po rundzie jesiennej, niedoświadczeni piłkarze Jagiellonii zajmowali 14 miejsce. Wówczas zespół objął asystent Wójcika, Mirosław Mojsiuszko (w latach 1998–2003 prezes klubu) i na wiosnę białostoczanie wygrywając wszystkie mecze na własnym boisku ukończyli sezon na 8 miejscu. Rok później piłkarze Jagiellonii również zajęli ósme miejsce w lidze, uczestnicząc jednocześnie w finale Pucharu Polski, gdzie niestety musieli uznać wówczas wyższość Legii Warszawa. Po tym sezonie, zbyt pochopnie, działacze Jagiellonii rozstali się z większością kluczowych zawodników (Lisowski, D.Bayer, J.Bayer, Michalewicz, Czykier), co sprawiło że w następnym sezonie klub został relegowany z rozgrywek, zajmując ostatnie miejsce.
Rok później zespół awansował do baraży o ekstraklasę, przegrywając po niezwykle dramatycznym dwumeczu, zakończonym rzutami karnymi z drużyną Zagłębia Sosnowiec. Sezon 1991/92 okazał się pomyślniejszy dla Jagiellonii, która ostatecznie wyprzedzona przez Siarkę Tarnobrzeg awansowała z drugiego miejsca, po raz drugi do ekstraklasy. W sezonie 1992/93 Jagiellonia została wręcz zdeklasowana przez swych pierwszoligowych rywali, zajmując ostatnie miejsce w ekstraklasie.
3 czerwca 2007 Jagiellonia awansowała do ekstraklasy (w której gra do dziś). W pierwszym sezonie po powrocie uplasowała się na 14 miejscu z dorobkiem 27 punktów. Następny rok był już dużo lepszy – Jaga zakończyła sezon na 8 pozycji z 34 punktami. Wtedy też klub został ukarany dziesięcioma ujemnymi punktami na starcie następnego sezonu za korupcję, której to dopuścił się poprzedni prezes klubu. Największe sukcesy natomiast święciła w sezonie 2009/2010, kiedy to zdobyła Puchar Polski po finale z Pogonią Szczecin dzięki bramce Andriusa Skerli i utrzymała się w ekstraklasie pomimo balastu −10 punktów. Na początku sezony 2010/11 piłkarze Dumy Podlasia zdobyli Superpuchar Polski po zaciętym meczu z mistrzem polski Lechem Poznań. Jedyną bramkę tym meczu strzelił Tomasz Frankowski. Po zakończeniu rundy jesiennej Jaga była liderem ekstraklasy wyprzedając o trzy punkty Wisłę Kraków i warszawską Legię. Ostatecznie jednak sezon zakończyła na czwartej pozycji.
Obecnie Jagiellonia prowadzi sekcję judo i szermierki, a SSA Jagiellonia – piłki nożnej. W sezonie 2006–2007, za kadencji trenera Artura Płatka, zespół po latach nieobecności awansował do Ekstraklasy i gra w niej do dziś.
* Przez okres, w którym prezesem klubu był Aleksander Puchalski, zastrzeżony był nr 19, jednak po kilku sezonach powrócono do przydzielana go zawodnikom.
Byli i obecni gracze Jagiellonii, którzy występowali w reprezentacji Polski nie będąc wówczas zawodnikami klubu:
 Andrius Skerla – 84/1Byli i obecni zagraniczni gracze Jagiellonii, którzy występowali w swoich reprezentacjach nie będąc wówczas zawodnikami klubu
Klub rozgrywa mecze w roli gospodarza na Stadionie Miejskim w Białymstoku przy ul. Słonecznej 1. Obiekt ten został wybudowany na przełomie lat 1971–1972. W 2010 zburzono stary stadion i w jego miejsce wybudowano nowoczesny obiekt. o pojemności 22 386 miejsc siedzących. Koszt przebudowy – 254 mln zł, wykonawca hiszpańskie konsorcjum OHL. Stadion ostatecznie został otwarty w dniu 18 października 2014 w meczu z Pogonią Szczecin, gdzie frekwencja otwarcia wyniosła 21 196 widzów.
Nad tym, co się dzieje na trybunach, czuwa Stowarzyszenie Kibiców Dzieci Białegostoku. Jest ono oficjalnym reprezentantem kibiców w kontakcie z klubem. Głównym założeniem stowarzyszenia jest zjednoczenie wszystkich kibiców Jagiellonii na każdej płaszczyźnie życia kibicowskiego i codziennego.
Bardzo ważnym założeniem Stowarzyszenia „Dzieci Białegostoku” jest angażowanie się w życie sportowe, społeczne i kulturalne, poprzez organizowanie imprez sportowych i rozrywkowych dla dzieci, młodzieży w szkołach, domach dziecka, ośrodkach wychowawczych.
promowania kultury fizycznej, sportu, turystyki i zdrowego trybu życia.Tworzeniem opraw stadionowych i różnych choreografii z nią związanych zajmuje się Ultras Jagiellonia Białystok (UJB).
Nagrody indywidualneMoment 90-lecia – zdobycie Pucharu Polski. Nagrodę wręczono Andriusowi Skerli strzelcowi jedynej bramki w finałowym meczu.
Bramka 90-lecia – historyczne, bo pierwsze trafienie dla klubu w ekstraklasie, w meczu przeciwko Widzewowi Łódź, której autorem był nagrodzony Jarosław Michalewicz.
Piłkarz 90-lecia – Tomasz Frankowski, wyróżnienie dla wychowanków klubu otrzymali Antoni Komendo-Borowski (pośmiertnie) i osobiście Radosław Sobolewski.11.11.2010 Jagiellonia Białystok świętowała 90-lecie istnienia. W czasie gali jubileuszowej wyróżniono osoby zasłużone dla klubu, ogłoszona została też „jedenastka wszech czasów”, złożona z piłkarzy, którzy przyczynili się do jego sukcesów.
Drużynę 90-lecia wybrała kapituła, złożona z przedstawicieli klubu, dziennikarzy i historyków regionalnego sportu. Zespół tworzą w dużej części piłkarze, którzy grali w Jagiellonii w czasie jej pobytu w piłkarskiej ekstraklasie w latach 80. i 90. XX wieku.
Oto „Jagiellonia wszech czasów”: Mirosław Sowiński – Antoni Cylwik, Stanisław Szwejkowski, Sławomir Tołkacz, Jarosław Bartnowski – Andrzej Ambrożej, Dariusz Czykier, Dariusz Bayer – Jacek Bayer, Tomasz Frankowski, Jerzy Zawiślan.
Za bramkę 90-lecia uznano pierwszy gol Jagiellonii po jej pierwszym, historycznym awansie do ekstraklasie w 1987. To bramka strzelona przez Jarosława Michalewicza Widzewowi Łódź (1:1), co miało miejsce 9 sierpnia 1987 na stadionie w Białymstoku.
Najważniejszym momentem 90-lecia było zdobycie Pucharu Polski. Piłkarzem 90-lecia wybrano Tomasza Frankowskiego, trenerem – Michała Probierza.
Za datę powstania klubu uważa się maj 1920. Wówczas żołnierze stacjonującego w Białymstoku 42 Pułku Piechoty im. gen. Jana Henryka Dąbrowskiego powołali do życia koło sportowe – sekcję piłki nożnej. Pierwszy mecz rozegrano 30 maja 1920, w którym ten zespół wygrał z Kresowcami 5-1.
Obchody jubileuszu trwają od początku 2010. Np. wiosną otwarta została wystawa w Muzeum Historycznym w Białymstoku, poświęcona historii klubu. W obchody wpisują się sukcesy piłkarzy. Oprócz zdobycia Pucharu Polski, to także zdobycie Superpucharu, debiut w Lidze Europejskiej oraz pozycja lidera po jesiennej rundzie rozgrywek 2010/2011.
Sprawa udziału Jagiellonii w aferze korupcyjnej przewija się przez Wydział Dyscypliny PZPN od 20 czerwca 2008, kiedy to wydział Prokuratury Krajowej we Wrocławiu przekazał część dokumentów dotyczących ustawienia 6 meczów II ligi sezonu 2004/05 przez ten klub. 26 czerwca WD odroczył do 1 lipca wydanie decyzji ws. klubu. 10 lipca poinformowano o kolejnym przedłużeniu postępowania dyscyplinarnego wobec klubu oraz o zwróceniu się do ministra sprawiedliwości o pomoc w szybszym uzyskiwaniu kolejnych dokumentów z prokuratury.
12 lutego 2009 białostocki klub stał się dziesiątym zdegradowanym w aferze korupcyjnej. WD PZPN nałożył na niego karę degradacji o jedną klasę rozgrywkową w następnym sezonie po uprawomocnieniu się orzeczenia za pięć czynów przestępstwa sportowego. 24 marca 2009 klub złożył odwołanie od tej decyzji. 29 kwietnia 2009 uchylono karę degradacji, przyznając klubowi w następnym sezonie 10 ujemnych punktów oraz karę 300 tys. zł.
JerzyJ. Górko JerzyJ., Piłkarskie Dzieje Podlasia, Żelechów: sendsport.pl księgarnia kibica, [cop. 2010], ISBN 978-83-61418-03-0, OCLC 823782412 .
Mikowa Góra  lub po prostu Mikowa (638 m) – szczyt w Paśmie Jaworzyny w  Beskidzie Sądeckim. Wznosi się nad Popradem w Muszynie, tuż nad ujściami rzeki Muszynki i potoku Szczawnik. Płynący w tym miejscu z południa na północ Poprad napotykając Mikową Górę uderza w nią, robi ostry zwrot niemal o 180° i spływa wzdłuż jej podnóży w południowo-zachodnim kierunku. Pomiędzy stokami Mikowej Góry a Popradem poprowadzono drogę wojewódzką nr 971. Jest to więc widokowe i ciasne miejsce; z jednej strony stromo pocięte skały Mikowej Góry, w niektórych miejscach zabezpieczone siatkami i murami oporowymi od osuwających się skał, z drugiej strony burzliwy Poprad uderzający o betonowe wały, na których wykonano tę drogę. 
Południowe stoki Mikowej Góry opadają do Popradu, wschodnie do głęboko wciętej doliny dużego potoku Szczawnik, zachodnie do doliny niewielkiego i płytko wciętego Milickiego Potoku. Na północ pomiędzy dolinami tych dwóch potoków oraz potoku Milik od Mikowej Góry ciągnie się wąski i długi grzbiet łączący ją z wierzchołkiem Czertezego.
Mikowa Góra jest całkowicie zalesiona. Na jej północno-zachodnich stokach utworzono rezerwat przyrody Las Lipowy Obrożyska, w którym znajduje się naturalny las lipowy – rzadkość w skali całej Europy.
Pierwsza zasada termodynamiki – jedno z podstawowych praw termodynamiki, jest sformułowaniem zasady zachowania energii dla układów termodynamicznych. Zasada stanowi podsumowanie równoważności ciepła i pracy oraz stałości energii układu izolowanego.
Dla układu zamkniętego (nie wymienia masy z otoczeniem, może wymieniać energię) zasadę można sformułować w postaci:
Zmiana energii wewnętrznej układu zamkniętego jest równa energii, która przepływa przez jego granice na sposób ciepła i pracy.
   – układ traci energię na sposób ciepła.W przypadku układu termodynamicznie izolowanego układ nie wymienia energii z otoczeniem na sposób pracy 
Niezależne od siebie rozważania i obserwacje Juliusa Mayera (1842) oraz eksperymenty Jamesa Joule’a (1843) doprowadziły do sformułowania I zasady termodynamiki w obecnej postaci. Wcześniej ciepło było traktowane jako zupełnie odrębna wielkość fizyczna. Uznanie ciepła jako innego niż praca sposobu zmiany energii doprowadziło w naturalny sposób do włączenia ciepła, jako formy przekazywania energii, do zasady zachowania energii.
Dla wszystkich procesów prowadzących od pewnego określonego stanu do drugiego zmiana ΔU ma zawsze tę samą wartość, choć ilości dostarczanego ciepła i pracy wykonanej przez układ są na ogół różne dla różnych procesów.
Często wygodniej jest skupić się na rozpatrywanym układzie; energii wewnętrznej (U), energii cieplnej dopływającej do układu (Q) i pracy wykonanej przez układ (W). W warunkach nieskończenie małych przyrostów pierwsza zasada termodynamiki jest wyrażona następująco:
    {\displaystyle dU=d\langle {\hat {H}}\rangle =dTr({\hat {\rho }}{\hat {H}})=Tr(d{\hat {\rho }}{\hat {H}})+Tr({\hat {\rho }}d{\hat {H}})=\delta Q+\delta W,}
Wprowadzając pojęcie perpetuum mobile, czyli maszyny wykonującej dowolnie długo pracę bez pobierania energii z zewnątrz, można sformułować pierwszą zasadę termodynamiki w następujący sposób:
Michał Heller, Tadeusz Pabjan: Elementy filozofii przyrody. Kraków: Copernicus Center Press, 2014. ISBN 978-83-7886-065-5.
Benedikt Höwedes (ur. 29 lutego 1988 w Haltern am See) − niemiecki piłkarz grający na pozycji środkowego obrońcy w rosyjskim klubie Lokomotiw Moskwa. Mistrz świata w 2014.
Höwedes jest wychowankiem klubu TuS Haltern, z jego rodzinnej miejscowości. Następnie trafił do SG Herten-Langenbochum. W 2000 roku dołączył do drużyny juniorów FC Schalke 04. W 2006 roku przeszedł do kadry rezerw, która uczestniczyła w rozgrywkach Oberligi, a w 2007 roku został przesunięty do kadry pierwszego zespołu. 6 października 2007 zadebiutował w Bundeslidze w przegranym 0:2 spotkaniu z Karlsruher SC. 19 października 2008 zdobył swojego pierwszego gola w lidze, a Schalke zremisowało 1:1 z drużyną Hamburger SV.
Benedikt Höwedes ma za sobą występy w młodzieżowej reprezentacji Niemiec, w której zadebiutował 15 listopada 2005 roku w meczu przeciwko Słowacji. Grał również w reprezentacji U-19. W latach 2007–2010 występował w reprezentacji U-21. 29 maja 2011 zadebiutował w dorosłej reprezentacji w wygranym 2:1 towarzyskim meczu z Urugwajem.
Zakłady Porcelitu Stołowego „Pruszków” – nieistniejący już zakład przemysłowy w Pruszkowie, produkujący początkowo wyroby fajansowe, później porcelitowe.
Fabryka fajansu powstała w Pruszkowie w 1872 lub 1880 r.. Jej założycielami byli Jakub Teichfeld i Ludwik Asterblum, późniejsi współwłaściciele fabryki we Włocławku. Asterblum zmarł w 1902, po jego śmierci około 1903 jedynym właścicielem zakładu został Teichfeld. Na początku XX w. zatrudnienie w fabryce wynosiło ok. 120 osób, przed wybuchem I wojny światowej osiągnęło ok. 200 osób. Produkowano proste naczynia fajansowe, a także wyroby ozdobne skromnie dekorowane malaturami lub techniką stempelkową (ornamentami z kwiatów, owoców i gałązek). Podczas I wojny światowej fabryka została zniszczona. W okresie dwudziestolecia międzywojennego asortyment rozszerzono o ceramikę techniczną i produkty kaflarskie, jednak ogólny obrót był dużo mniejszy. Ostatnim właścicielem fabryki był Szloma vel Stanisław Ehrenreich, który na początku II wojny światowej opuścił Pruszków.
W 1946 zakłady znacjonalizowano i nadano im nazwę Zakłady Fajansu w Pruszkowie; podlegały wówczas Wojewódzkim Zakładom Przemysłu Terenowego, a następnie Ministerstwu Przemysłu Chemicznego; pierwszym dyrektorem zakładów został inż. Henryk Pawełczyński[potrzebny przypis]. Początkowo produkowano tu jeszcze wyroby fajansowe, jednak w wyniku przeprowadzonej w latach 1954–1956 rozbudowy i modernizacji linii technologicznej fabryka zaczęła produkować wyroby z porcelitu, a sam zakład otrzymał nazwę Zakłady Porcelitu Stołowego „Pruszków”[potrzebny przypis]. W 1958 powstał ośrodek wzorcujący, kierowany przez Gabrielę Hoffmann-Śleżewską. Powstawały tam przede wszystkim nowoczesne zdobienia do dawnych modeli wyrobów, pierwszym nowym projektem był zestaw do kawy Primo Śleżewskiej z 1959. Na przełomie lat 50. i 60. w „Pruszkowie” realizowano głównie projekty z Instytutu Wzornictwa Przemysłowego, autorstwa Danuty Duszniak, Zofii Przybyszewskiej oraz Zofii Galińskiej. Po odejściu Śleżewskiej w 1962 do projektantów zakładu dołączyła Wiesława Gołajewska. Oprócz projektów licznych serwisów kawowych opracowała też wraz z mężem technologię szkliwa zbiegającego. Pokryte nim wyroby zdobyły w 1963 złoty medal na targach krajowych w Poznaniu. W 1977 zakłady zostały odznaczone Orderem Sztandaru Pracy II klasy.
Zakłady Porcelitu Stołowego „Pruszków” ogłosiły upadłość w 2001 bądź w 2002 roku. Ich teren został zakupiony w 2005 roku przez firmę deweloperską od syndyka masy upadłościowej i na tym terenie powstało osiedle mieszkaniowe.
Na terenie należącym do zakładu znajduje się neorenesansowy pałac, wybudowany w II połowie XIX w. jako rezydencja dla Jakuba Teichfelda, stanowiący ostatni istniejący budynek dawnego kompleksu fabryki. Jego przeznaczenie w przyszłości jest jeszcze nieustalone.
Dokumentacja pracownicza jest przechowywana przez Archiwum Centrum Informacji Prawno - Finansowej Sp. z o.o. w Warszawie.
Barbara Banaś: Polski new look. Ceramika użytkowa lat 50. i 60. Wrocław: Studio Baka, 2011. ISBN 978-83-933926-0-5.
Jerzy Kaleta: Pruszków przemysłowy. Wyd. II zmienione i poprawione. Pruszków: Powiatowa i Miejska Biblioteka Publiczna im. Henryka Sienkiewicza, 2010. ISBN 978-83-62144-02-0.
Maria Starzewska, Maria Jeżewska: Polski fajans. Wrocław: Zakład Narodowy imienia Ossolińskich. Wydawnictwo, 1978.
Kolegiata świętego Wawrzyńca (malt. Knisja kolleġġjata ta' San Lawrenz, ang. Collegiate church of Saint Lawrence) – rzymskokatolicki kościół parafialny w Birgu na Malcie. 
Kaplica San Lorenzo-a-mare (św. Wawrzyńca nad morzem) była prostą kaplicą dedykowaną św. Wawrzyńcowi, a zbudowaną przez hiszpańskich żeglarzy po zajęciu wyspy przez Aragończyków w 1283. Miejsce, gdzie zbudowano kaplicę, znane było jako Ta’Hammuna. Dokładna data nie jest znana z powodu braku dokumentów.
Najstarsza zachowana pisemna informacja o świątyni pochodzi z 1436, kiedy biskup Malty, Hiszpan Senatore de Mello di Noto powołał Don Nicholasa de Falsone na proboszcza San Lorenzo-a-mare.
W 1505 proboszczem parafii w Birgu mianowany został Don Filip De Guevara. W 1508 rozebrał on małą kaplicę i zbudował większy i ładniejszy kościół, prawdopodobnie w stylu sykulo-normańskim. Ten właśnie kościół zastali rycerze Zakonu św. Jana po przybyciu na Maltę w 1530. Po osiedleniu się w Birgu, Wielki Mistrz Philippe Villiers de l’Isle Adam ustanowił go pierwszym zakonnym kościołem na Malcie. Wydzielono w nim kaplice dla poszczególnych langues, jak to było praktykowane na Rodos. Później zrobiono to samo w katedrze św. Jana w Valletcie.
W krótkim czasie po przybyciu rycerzy na wyspę, w poniedziałek Wielkanocny 1 kwietnia 1532, kościół doznał mocnych uszkodzeń przez ogień, który wybuchł od zapalonej świecy paschalnej. Spaleniu uległ drewniany sufit oraz inne części. Przepadły w ogniu przepiękne gobeliny, przedstawiające życie Marii Magdaleny. Były one darowizną Wielkiego Mistrza Pierre’a d’Aubusson dla Zakonu, jeszcze na Rodos.
Niezwłocznie zbudowano kościół na nowo; nowy budynek, w stylu renesansowym, był większy i jeszcze piękniejszy. W rzeczywistości był to pierwszy kościół zbudowany na Malcie przez Zakon. Odbywały się tam wszystkie ceremonie religijne Zakonu. Najważniejsza z nich miała miejsce 8 września 1565. Było to nabożeństwo dziękczynne za zwycięstwo nad Turkami, oblegającymi Maltę. Wtedy to wielki mistrz Jean de la Valette proklamował Birgu Citta Vittoriosa (miasto zwycięskie).
Ten rozdział w historii kościoła został zamknięty w 1571, kiedy zakon przeniósł się do Valletty, nowej stolicy, wybudowanej od podstaw po Wielkim Oblężeniu. W 1574, po wybudowaniu nowego kościoła w Valletcie, świątynia przestała być kościołem zakonnym. W tym samym roku Pietro Dusina, pierwszy delegat apostolski i inkwizytor, rezydujący w pałacu w Birgu, ogłosił go kościołem parafialnym Delegatów Apostolskich i Inkwizytorów. Służył on delegatom przez 224 lata, do 1798, kiedy instytucja ta została zniesiona przez Francuzów pod Napoleonem Bonaparte.
Pierwotnie kościół zbudowany został na planie prostokąta, lecz w latach osiemdziesiątych XVI wieku, po zbudowaniu kopuły, rozbudowany został do formy krzyża. Około 1620 powiększone zostało prezbiterium, oraz przebudowana fasada.
W 1681 architekt Lorenzo Gafà został zatrudniony do zaprojektowania nowego kościoła. Był to pierwszy w jego karierze projekt kościoła parafialnego, oraz pierwszy w stylu barokowym. Kamień węgielny kościoła położył w maju 1681 biskup Miguel Jerónimo de Molina. W 1691 budowla była prawie ukończona. Inauguracja posługi religijnej w świątyni nastąpiła w dzień jej patrona, św. Wawrzyńca, 10 sierpnia 1697, przy udziale biskupa Malty Davide Cocco Palmieri, członków Zakonu oraz Tommaso Ruffo, ówczesnego inkwizytora. Była ona połączona z uroczystym wjazdem wielkiego mistrza Ramona Perellos y Roccaful do Birgu.
Gafà zaprojektował kościół św. Wawrzyńca z jedną dzwonnicą, zbudowaną na wysokości prezbiterium. Jednak mieszkańcom Birgu ten koncept się nie spodobał. Projektant zaprosił więc do współpracy rzymskiego architekta Romano Carapecchię, którego fasadę, z niewielką zmianą, oglądamy do dziś. Fasada posiadała również tylko jedną wieżę, po lewej stronie. Druga dobudowana została w 1913.
Podczas II wojny światowej w wyniku bombardowań kościół uległ poważnym uszkodzeniom. Największą stratą było zniszczenie 16 stycznia 1941 zakrystii oraz sali zebrań kapituły, 22 marca tego samego roku kaplicy Najświętszego Sakramentu oraz 4 kwietnia 1942 kopuły. Uszkodzeniu uległ również srebrny cokół oraz podstawa statuy św. Wawrzyńca, przechowywanej w zakrystii. Mniejszym zniszczeniom uległy organy oraz sklepienie, które popękało od podmuchu. Przepadły też wspaniałe kryształowe żyrandole. Z powodu zniszczeń kościół został wyłączony z użytkowania do 1953. W 1949 odbudowano zakrystię i Chapter Hall, w 1951 kaplicę, zaś w 1952, na bazie projektu prof. Roberta V. Galei, postawiona została nowa kopuła.
Fasada świątyni ustawiona jest w kierunku nabrzeża Dockyard Creek. Jest on podniesiona na cokole, od spodu którego wznoszą się do niej z dwóch stron schody, prowadzące do pojedynczych głównych drzwi. Okalają je dwie pary korynckich pilastrów. Pierwotnie Gafà odłożył zasady symetrii i zaprojektował świątynię tylko z jedną dzwonnicą. Jego pierwotną intencją było zbudowanie jej z tyłu, w pobliżu prezbiterium, ale ten plan został porzucony. Według niektórych autorów, rzymski architekt Romano Carapecchia opracował plan z pojedynczą wieżą na fasadzie.
W centrum nad głównymi drzwiami umieszczona jest duża marmurowa tablica, która przypomina nam o poświęceniu kościoła św. Wawrzyńcowi. Po obu stronach wejścia znajdują się dwie wielkie nisze z posągami św. Pawła, patrona Malty, oraz św. Wawrzyńca, patrona Birgu. Po lewej stronie znajduje się marmurowa tabliczka z łacińską inskrypcją, umieszczona w 1965 z okazji obchodów czterechsetlecia Wielkiego Oblężenia w 1565. Niżej po prawej stronie przed wejściem znajduje się kolejna tabliczka umieszczona z okazji wizyty papieża Jana Pawła II w Birgu w dniu 26 maja 1990. Tablica ta upamiętnia 900-lecie erygowania parafii Birgu w 1090.
Po lewej stronie głównych drzwi znajduje się tablica z popiersiem Lorenzo Gafy, architekta tej świątyni, umieszczona w 1997, a upamiętniająca 300-rocznicę ukończona i zainaugurowana tego kościoła 10 sierpnia 1697. Tablica ta została odsłonięta przez arcybiskupa Giuseppe Merciecę w dniu 10 sierpnia 1997.
Nad głównym wejściem znajduje się piękny herb parafii, który w lipcu 1998 odrestaurowano. Znajdujący się na frontonie ośmiopunktowy krzyż Zakonu św. Jana, pokazuje, że świątynia ta była kościołem zakonnym.
Po prawej stronie, gdy patrzy się na elewację, przy schodach prowadzących do głównych drzwi znajduje się niewielkie wejście, które prowadziło na cmentarz kościelny. To tutaj, do czasu, kiedy weszły w życie restrykcje sanitarne, chowane były ofiary zarazy. Miejsce to było kiedyś pod opieką Bractwa Świętego Krzyża.
Oryginalny plan kościoła nie zachował się. Budowla nie była symetryczna, gdyż posiadała tylko jedną wieżę (dzwonnicę). Było to solą w oku mieszkańców Birgu, którzy przekazali fundusze na budowę kościoła, i chcieli mieć go z "poprawną" fasadą, tj. z dwoma dzwonnicami. Pierwszy kamień pod drugą wieżę położony został w sierpniu 1913 przez biskupa Malty Pietro Pace. Wieża ta nigdy nie była używana jako dzwonnica, nie posiada ona nawet schodów wiodących na szczyt.
Wszystkie sześć dzwonów znajduje się na pierwszej, oryginalnej, patrząc od frontu budynku – lewej, wieży. Największy dzwon, ważący 1 980 kg, zawieszono tam w 1882. Umieszczony jest na nim herb kolegiaty. Wszystkie dzwony wykonane zostały w pracowni "Gauci & Triganza".
Oryginalna kopuła świątyni była dużo niższa niż aktualna. Wewnątrz miała namalowane sceny z Wielkiego Oblężenia; ich wykonawcą był Ignazio Cortis. Podczas II wojny została zniszczona podczas nalotów bombowych. Odbudowana w 1952 według planów prof. Roberta Galei, daje dużo więcej światła do wnętrza dzięki oknom umieszczonym na wysokim tamburze, na którym ona sama się wspiera. Na jej szczycie znajduje się latarnia.
Kościół w stylu barokowym, zbudowany jest na planie krzyża łacińskiego, z nawą główną, dwoma bocznymi, transeptem i kopułą. Okna umieszczone są nad nawami. W każdej z naw bocznych znajdują się trzy zatoki z kopułami.  Trzy z tych zatok mają swoje kaplice z ołtarzem. Dwie z nich zajmowały kiedyś kaplice św. Franciszka z Asyżu i św. Rocha. Ta pierwsza jest teraz niszą mieszczącą posąg patrona kościoła, druga prowadzi do kaplicy Najświętszego Sakramentu, a trzecia znajduje się naprzeciwko bocznych drzwi wejściowych świątyni.
Oryginalny, mniejszy od dzisiejszego ołtarz, dzieło Lorenzo Gafy, przeniesiono w latach 90. XIX wieku do kaplicy Najświętszego Sakramentu. Zniszczony został podczas bombardowania w czasie II wojny światowej. Współczesny, wykonany z szarego marmuru pochodzi z 1897. Jego projektantem był Alfonso Pace, zaś wykonawcą Francesco Buhagiar. Unikalną cechą tego ołtarza jest siedem srebrnych tablic; cztery z nich, mniejsze, noszą symbole czterech Ewangelistów, pozostałe trzy, większe, przedstawiają Ofiarę Abrahama, Ostatnią Wieczerzę oraz Ofiarę Melchizedeka. 
Olbrzymie (579×402 cm) retabulum – obraz Męczeństwo św. Wawrzyńca zajmuje całą ścianę w apsydzie. Jego autorem jest wybitny włoski malarz epoki baroku Mattia Preti. Jest to największy obraz na płótnie, wykonany przez tego artystę, i prawdopodobnie ostatnia jego znacząca praca. Zamówiony i podarowany do kościoła w 1689 przez kanonika Antona Testaferratę. Na ołtarzu Matki Boskiej Bolesnej, zawierającym tabernakulum, a stojącym na tyłach ołtarza głównego, bezpośrednio pod monumentalnym dziełem Pretiego, znajduje się jedyny obraz przedstawiający Matkę Bożą ubraną w tradycyjny maltański strój kobiecy faldetta. Autorem obrazu jest Alessio Erardi, syn słynnego Stefano Erardiego. 
Stalle w prezbiterium,  wykonane są z drewna orzechowego. Według kanonika Josepha M. Farrugii, proboszcza kolegiaty w latach 1926–42, pierwotnie ozdabiały one chór kapłański katedry w Mdinie.Obrazy po obu stronach prezbiterium, wiszące ponad stallami, są dziełem nieznanego artysty. Wspomniany już kanonik Farrugia twierdził, że są to kopie fresków z kościoła św. Grzegorza w Montecelio w Rzymie. Przedstawiają one męczeństwo św. Andrzeja oraz św. Elma. Mówi się, że obrazy te zostały zabrane z małego kościoła św. Andrzeja, stojącego kiedyś na historycznym nabrzeżu Birgu, obok hangaru dla łodzi, a zburzonego przez Zakon, aby postawić tam magazyny.
Historyczna mównica (pulpit), stojąca w centrum prezbiterium, nosi czarno-biały emblemat inkwizycji. Pochodzi prawdopodobnie z początku XVIII wieku, używana była do śpiewu gregoriańskiego podczas sprawowania liturgii.  
Wspaniała galeria organowa powstała w latach 1880-90. Ze względu na swój wygląd jest unikatem na Malcie. Jej projektantem był Vincenzo Seracino, którego projekt był uzupełnieniem otoczenia. Ornamenty i ozdoby galerii są złocone.
Do 1570 w kościołach Malty nie było słychać muzyki. Średniowieczni Maltańczycy nie mieli pojęcia o śpiewie czy grze na instrumentach muzycznych podczas liturgii, poza chorałem gregoriańskim, który był jedyną formą muzyki, wykorzystywaną w kościołach. W 1602 dotychczasowe organy katedry św. Pawła w Mdinie zostały przeniesione do kościoła w Birgu. Służyły one jeszcze do 1728, kiedy Giuseppe Turriglio z Valletty wykonał pierwszy nowy instrument do kościoła. Podczas II wojny organy uległy zniszczeniu; nowe, wykonane przez włoską firmę „Tamporini” z Cremony, zainstalowane zostały w 1952.   
W pierwszej wnęce na prawo od głównego wejścia stoi XVI–wieczna statua procesyjna św. Wawrzyńca – patrona kolegiaty i Birgu. Jej autorem jest nieznany artysta ze kręgu sztuki hiszpańskiej. Przywieziona została do kościoła San Lorenzo-a-mare, do kolegiaty trafiła w 1798 dzięki donacji ostatniego inkwizytora na Malcie. Statua ubrana jest w oryginalne szaty diakona. Jej plinta, wykonana ze srebra, oraz orzechowa podstawa, pochodzą z początku XX wieku. W miejscu, gdzie dziś stoi statua, znajdował się ołtarz św. Franciszka z Asyżu, który został rozebrany w 1970.
W następnej wnęce znajduje się kaplica Krzyża Świętego. W ołtarzu umieszczony jest „Krucyfiks z Kandii” – krzyż przywieziony w 1657 na okręcie flagowym Wielkiego Mistrza Lascarisa z dzisiejszego Heraklionu na Krecie. Jest bardzo czczony przez mieszkańców miasta. W ołtarzu znajdują się relikwie św. Lucidusa, przywiezione w 1779 z Rzymu przez inkwizytora Chigi Zondadariego.
Kolejną jest kaplica Najświętszego Sakramentu. Zbudowana w 1786 na planie koła, na miejscu kaplicy św. Rocha. Jej średnica wynosi 7,2 m, a przykryta jest kopułą. Podczas II wojny kaplica uległa zniszczeniu, odbudowana została w 1951. Wejście dekoruje artystyczna brązowa brama oraz marmurowa, balustrada. Ołtarz, również marmurowy, o dużej wartości artystycznej, wykonany został przez "Ignazio Bonavia Ltd". Wspaniała srebrna wieczna lampka z 1741, zawieszona przed ołtarzem, podkreśla status tego miejsca. W kaplicy znajdują się obrazy przedstawiające św. Rocha oraz św. Sebastiana, jak też "Ostatnia Wieczerza" Michele Basuttila (1750–1828). Oryginalne freski na kopule, których autorem był Giuseppe Calì, przepadły podczas wojny; aktualne, kopie poprzednich, wykonane zostały na płótnie i umieszczone na suficie. Są one autorstwa Raphaela Bonnici Calí. Są to: „Chwała Baranka Bożego”, „Zbieranie manny na pustyni”, „Arcykapłan Melchizedek” oraz „Posiłek w Emmaus”. W przejściu przed kaplicą obraz św. Alojzego Gonzagi, pędzla Giovanniego Battisty Bonomo.
W prawym transepcie znajduje się kaplica Niepokalanego Poczęcia. W ołtarzu obraz z XVII w. nieznanego malarza ze szkoły włoskiej „Niepokalane Poczęcie”. Obok ołtarz z obrazem „Wniebowzięcie Najświętszej Dziewicy”, oraz statua św. Rocha. Naprzeciw, obraz z 1875, pędzla Ignazio Cortisa (1826–1900), „Matka Boża z Lourdes”.
W lewym transepcie kaplica Miłosierdzia. Obok drzwi do zakrystii ołtarz Trójcy Świętej, z obrazem nieznanego malarza ze szkoły weneckiej, przedstawiającym Trójcę Świętą oraz świętych Kosmę i Damiana. Na ścianie naprzeciw prawego transeptu ołtarz Matki Bożej Miłosierdzia. Obraz w nim przedstawia „Wesele w Kanie”; pochodzi on ze szkoły Mattia Pretiego. Z boku ołtarza obraz Stefano Erardiego „Zmarły Chrystus” oraz Lazzaro Pisaniego „Archanioł Rafał z młodym Tobiaszem”.
Obraz w retabulum ołtarza w kaplicy św. Józefa, leżącej naprzeciw kaplicy Najświętszego Sakramentu, przedstawia „Ucieczkę Świętej Rodziny do Egiptu”. Autorstwo pracy budzi dyskusję krytyków. W tej samej kaplicy trzy inne obrazy: „Święty Franciszek Ksawery”, „Święta Filomena” oraz „Święty Alfons Maria Liguori”.
Stojąc przodem do bocznych drzwi, po lewej ich stronie widzimy kaplicę św. Katarzyny. Obraz w ołtarzu przedstawia „Mistyczne zaślubiny św. Katarzyny”. Jest to kopia obrazu Annibale Carracciego, pędzla Rocha Buhagiara (1725-1805). Ponad niszą ze statuą świętej znajduje się obraz ukazujący św. Rocha, św. Pawła i św. Sebastiana, autorstwa Filippo Paladiniego (1544-1616). Na ścianie po lewej stronie kaplicy obraz R. Bonnici Calì’ego z 1954 przedstawiający papieża św. Piusa X.
Strop w prezbiterium został oryginalnie upiększony w 1898 przez Giuseppe Calì’ego. Scena przedstawia „Chwałę św. Wawrzyńca w niebie”. Praca zniszczona podczas II wojny, odrestaurowana w 1954 przez R. Bonnici Calí’ego. Następne odnowienie miało miejsce w 1992. Na pendentywach kopuły znajdują się przedstawienia postaci czterech Ewangelistów wraz z symbolami. Na szczęście freski te przetrwały wojnę.
Patrząc od strony wejścia na strop w nawie głównej, widzimy kolejne trzy freski przedstawiające sceny z życia św. Wawrzyńca: „Spotkanie z papieżem św. Sykstusem II prowadzonym do rzymskiego więzienia”, „Rozdawanie skarbów kościelnych biedakom Rzymu” oraz „Prezentacja starców, biednych i chorych Rzymian, jako skarbów Kościoła, cesarzowi Walerianowi”. Freski te, oryginalnie namalowane w 1896 przez Ignazio Cortisa, uległy dużemu uszkodzeniu podczas nalotów bombowych w czasie II wojny światowej. Ich reprodukcje na płótnie, wykonane przez R. Bonnici Calí’ego, oprawione zostały w ramy i umieszczone na stropie.
Kolejne dwa epizody z życia świętego patrona przedstawiają freski na stropie prawego i lewego transeptu. Są to, odpowiednio, „Chrzest nawróconych pogan” oraz „Uzdrowienie chorego”. Te również uległy uszkodzeniu podczas wojny, i zostały odnowione. Powtórna odnowa została wykonana w 1992 przez prof. Briffę.
Po obu stronach każdego z okien nawy (po trzy z każdej strony) oraz obu transeptów (po trzy w każdym) znajdują się podobizny Wielkich Mistrzów Zakonu św. Jana, rządzących Maltą w latach 1530-1798. Nie zostali namalowani jedynie dwaj z nich, pierwszy to Francisco Ximenes de Texada, z powodu represji, jakie spadły na kler maltański po powstaniu księży w 1775, oraz podniesienia podatków, drugi zaś - Ferdinand von Hompesch za poddanie Malty Francuzom w 1798.
Ambona, projektu Giuseppe Solera, wykonana została z drzewa orzechowego w 1890 przez miejscowego rzemieślnika Vincenzo Vassallo. Na korpusie znajdują się ozdobne panele przedstawiające cnoty teologiczne: Krzyż Wiary, Kotwica Nadziei, Kielich Miłosierdzia, Ciernie Umartwienia, Palma Zwycięstwa oraz Lilia Czystości. Rozdzielają je cztery brązowe figury Doktorów Kościoła - św. Hieronima, św. Grzegorz Wielkiego, św. Augustyna i św. Jana Chryzostoma, pod którymi rzeźbione symbole czterech Ewangelistów. Na górze zaplecka gołębica - przedstawiająca Ducha Świętego, oraz trójkąt - symbol Trójcy Świętej. Po jego obu stronach bogato rzeźbione kolumny, owinięte szarfami z Dekalogiem po  łacinie. Na szczycie krzyż z miedzianym wężem Mojżesza, po bokach gałązki wawrzynu.
Arcydzieło to jest jedną z najpiękniejszych ambon w Europie, trzecią po kazalnicach w katedrze Matki Bożej w Antwerpii (1713) oraz katedrze św. Michała w Brukseli (1699).
Stoi po lewej stronie ołtarza głównego. Zaprojektowany i wykonany w 1975 przez Lawrence Briffę, uznanego stolarza z Birgu. Materiałem jest drewno orzecha. Pulpit stylem wykonania nawiązuje do wspaniałej ambony w kościele.
Pod galerią organową na prawo po wejściu do kościoła, umieszczona jest słynna chrzcielnica, wykonana z bardzo rzadkiego fioletowego marmuru oraz drewna orzechowego, pochodząca z 1741. Na przodzie ozdobiona jest pozłacaną płaskorzeźbą w drewnie, przedstawiającą Chrystusa oraz Jana Chrzciciela.
Po lewej stronie po wejściu bocznymi drzwiami znajduje się współczesny pomnik, wykonany z marmuru przez Ronalda Pisaniego. Odsłonięty został w 1990 dla upamiętnienia 900-lecia ustanowienia przez księcia Rogera Sycylijskiego pierwszej parafii w Birgu (1090).
W zakrystii znajduje się kilka wartych odnotowania obrazów. Są to, m.in. „Św. Franciszek z Asyżu” - do 1970 znajdował się w ołtarzu św. Franciszka, gdzie aktualnie stoi procesyjna figura św. Wawrzyńca, oraz „Chrzest Chrystusa przez Jana Chrzciciela” nieznanego artysty.
Sala zgromadzeń kapituły (Chapter Hall) również mieści kilka obrazów, m.in kopię obrazu z 1532 „Św. Wawrzyniec na tronie”, oryginał został zniszczony podczas wojny, „Św. Wawrzyniec z rusztem” (symbol jego męczeńskiej śmierci) z przełomu XVII/XVIII wieku, oraz „Matka Boża z Dzieciątkiem”.
Baldachim nad głównym ołtarzem, jeden z najpiękniejszych, wykonany został w 1879 z rzeźbionego drewna orzechowego i pozłocony. W świątyni znajdują się również orzechowe konfesjonały z końca XIX i początku XX wieku.
Dzień patrona parafii, św. Wawrzyńca, przypada 10 sierpnia, i w tym dniu zawsze ma miejsce fiesta. Pierwsze tego typu obchody zorganizowano w Birgu w 1662. Przystraja się kościół i ulice, orkiestry grają różne melodie. Poza uroczystą mszą świętą, najważniejszą jest procesja z figurą świętego patrona, w której biorą udział wszyscy, w miarę możliwości, mieszkańcy Birgu, jak też przybysze z innych miejscowości. Wieczorem następuje ogólna zabawa, ucztowanie, słodkości - głównie tradycyjne nugaty, fajerwerki.
Budynek kościoła umieszczony jest na liście National Inventory of the Cultural Property of the Maltese Islands pod nr. 00714.
Lewiatan (hebr. לִוְיָתָן, Liwjatan, jid. Lewjosn) – legendarny potwór morski, wspominany w kilku miejscach w Starym Testamencie.
Słowo „lewiatan” używane jest także na określenie dużego zwierzęcia morskiego. W literaturze nowożytnej (np. w Moby Dicku Hermana Melville’a), odnosi się często do wielorybów. We współczesnym języku hebrajskim oznacza po prostu wieloryba.
Słowo Lewiatan pochodzi najprawdopodobniej od określenia lwy (arab. lawiya), oznaczającego skręcać, zwijać.
Lewiatan pojawia się w Biblii w pięciu miejscach. W Księdze Hioba cały rozdział 41 poświęcony jest opisowi tego stworzenia.
Księga Hioba 40:25 – 41:26 – Czy krokodyla [tj. Lewiatana] chwycisz na wędkę lub sznurem wyciągniesz mu język, czy przeciągniesz mu powróz przez nozdrza, a szczękę hakiem przewiercisz? Może cię poprosi o łaskę? czy powie ci dobre słowo? Czy zawrze z tobą przymierze, czy wciągniesz go na stałe do służby? Czy pobawisz się nim jak z wróblem, czy zwiążesz go dla swych córek? Czy towarzysze go sprzedadzą, podzielą go między kupców? Czy przebijesz mu skórę harpunem, głowę mu dzidą przeszyjesz? Odważ się rękę nań włożyć, pamiętaj, nie wrócisz do walki. Zawiedzie twoja nadzieja, bo już sam jego widok przeraża. Kto się ośmieli go zbudzić? Któż mu wystąpi naprzeciw? Kto się odważy go dotknąć bezkarnie? – Nikt zgoła pod całym niebem. Głosu jego nie zdołam przemilczeć, o sile wiem – niezrównana. Czy odchyli kto brzeg pancerza i podejdzie z podwójnym wędzidłem? Czy otworzy mu paszczy podwoje? Strasznie jest spojrzeć mu w zęby. Grzbiet ma jak płyty u tarczy, spojone jakby pieczęcią. Mocno ze sobą złączone, powietrze nawet nie przejdzie. Tak jedna przylega do drugiej, że nie można rozluźnić połączeń. Jego kichanie olśniewa blaskiem, oczy – jak powieki zorzy: z ust mu płomienie buchają, sypią się iskry ogniste. Dym wydobywa się z nozdrzy, jak z kotła pełnego wrzątku. Oddechem rozpala węgle, z paszczy tryska mu ogień. W szyi się kryje jego potęga, przed nim skacząc biegnie przestrach, części ciała spojone, jakby ulane, nieporuszone. Serce ma twarde jak skała, jak dolny kamień młyński. Gdy wstaje, mocni drżą ze strachu i przerażeni tracą przytomność. Bo cięcie mieczem bez skutku, jak dzida, strzała czy oszczep. Dla niego żelazo – to plewy, brąz – niby drzewo zbutwiałe. Nie płoszy go strzała z łuku, kamień z procy jest źdźbłem dla niego. Dla niego źdźbłem maczuga, śmieje się z dzidy lecącej. Pod nim są ostre skorupy, ślad jakby wału zostawia na błocie. Głębię wód wzburzy jak kocioł, na wrzątek ją zdoła przemienić. Za nim smuga się świeci na wodzie, topiel podobna do siwizny. Nie ma mu równego na ziemi, uczyniono go nieustraszonym: Każde mocne zwierzę się lęka jego, króla wszystkich stworzeń.
Księga Psalmów 104:24-26 – Jak liczne są dzieła Twoje, Panie! Ty wszystko mądrze uczyniłeś: ziemia jest pełna Twych stworzeń. Oto morze wielkie, długie i szerokie, a w nim jest bez liku żyjątek i zwierząt wielkich i małych. Tamtędy wędrują okręty, i Lewiatan, którego stworzyłeś na to, aby w nim igrał.
Księga Izajasza 27:1 – W ów dzień Pan ukarze swym mieczem twardym, wielkim i mocnym, Lewiatana, węża płochliwego, Lewiatana, węża krętego; zabije też potwora morskiego.
Lewiatan pojawia się także w apokryficznej Księdze Henocha, gdzie opisywany jest jako istota rodzaju żeńskiego, w przeciwieństwie do Behemota: Według 4 Księgi Ezdrasza 6,49-52 Lewiatan wraz z Behemotem staną się pokarmem dla wybranych.
Święto żydowskie Sukkot kończy się opuszczeniem przez Żydów namiotów (sukkah) i wypowiadaniem słów: Niech to będzie Twoja wola Panie, nasz Boże i Boże naszych ojców, że jako że mieszkałem w tym namiocie, abym mógł w przyszłym roku zamieszkać w namiocie ze skóry Lewiatana. Następny rok w Jerozolimie. Żydowski modlitewnik Artscroll nawiązuje do tych słów, informując, że Lewiatan był potworną rybą stworzoną piątego dnia. Dalej przeczytać można, iż Miszna (Nezikin, Bava Bathra 74b) wspomina o tym, że mięso z zabitego Lewiatana zostanie podane prawym ludziom podczas Sądu Ostatecznego, a skóra potwora użyta do pokrycia namiotu, w którym odbędzie się uczta.
Podczas innego święta, Szawuot, w aszkenazyjskich synagogach odśpiewywany jest natomiast aramejski poemat liturgiczny Akdamut, zawierający m.in. opis walki Lewiatana z Behemotem, zakończonej zabiciem obu zwierząt przez Boga. Pojawia się tam również wzmianka o tym, że z pięknej skóry Lewiatana Bóg stworzy schronienie dla prawych, którzy będą jeść mięso Behemota i Lewiatana podczas radosnego przyjęcia dla nich wyprawionego.
Słowo „Lewiatan” pojawia się w komentarzu Szlomo Jicchakiego (Rasziego) na temat ustępu w Księdze Rodzaju 1:21, mówiącego: Tak stworzył Bóg wielkie potwory morskie i wszelkiego rodzaju pływające istoty żywe, którymi zaroiły się wody, oraz wszelkie ptactwo skrzydlate różnego rodzaju. W hebrajskim oryginale wielkie potwory morskie to taninim. Raszi pisze: Zgodnie z legendą, odnosi się to do Lewiatana i jego towarzyszy. Bóg stworzył samca i samicę Lewiatana, później zabił samicę i zostawił dla prawych, ponieważ gdyby Lewiatany rozmnożyły się, świat nie wytrzymałby tego.
W żydowskiej legendzie zapisanej w midraszu Pirke de-Rabbi Eliezer z VIII/IX w., pojawiła się informacja, że ryba, która połknęła Jonasza, ledwo co uniknęła pożarcia przez Lewiatana, który zjadał jednego wieloryba dziennie.
W hymnie autorstwa Eleazara Kalira, Lewiatan jest wężem, który otacza Ziemię, trzymając ogon w pysku, podobnie jak grecki Uroboros lub nordycki Jormungand.
W literaturze kabalistycznej Lewiatan symbolizował Samaela (anioła śmierci, oskarżyciela, uwodziciela, ducha zniszczenia), który w przyszłości miał zginąć.
Poza legendą o podaniu mięsa Lewiatana (jak również Behemota i Ziza) prawym podczas Sądu Ostatecznego, wzmianki o tym stworzeniu interpretowane są jako symbolizującym morze (podczas gdy Behemot – ziemię, a Ziz – powietrze).
W żydowskiej sztuce liturgicznej Lewiatan przedstawiany był pod postacią węża lub ryby. Częste były także wyobrażenia potwora jako pół ryby, pół węża. Stworzenie to było przedstawiane jako zwinięte w wieczny krąg, w który wpisywano czasem Szor ha-bara lub łódź. Wśród Żydów polskich wizerunek Lewiatana pojawiał się najczęściej w drewnianych aronot ha-kodesz, w polichromiach synagogalnych, na macewach oraz na dnach miedzianych naczyń, służących do rytualnych obmywań.
W Księdze Hioba, zarówno Behemot, jak i Lewiatan wymieniane są wraz z całym szeregiem pospolitych zwierząt, takich jak kozy, orły i jastrzębie. Stąd część chrześcijańskich uczonych przypuszczała, że biblijne wzmianki o obu potworach odnosiły się do istniejących zwierząt. Wspominano o krokodylu nilowym (podobnie jak Lewiatan, jest on stworzeniem wodnym, wyposażonym w ostre zęby i ciało pokryte łuskami). Inni sugerowali, że być może opis potwora tyczy się wieloryba, choć można znaleźć tam wzmiankę, że z paszczy tryska mu ogień (Hi 41:13).
Niektórzy kreacjoniści twierdzą, że Lewiatan był dinozaurem, takim jak parazaurolof (który był jednak zwierzęciem roślinożernym i lądowym) lub wielkim morskim gadem – kronozaurem (zwierzę to nie miało jednak pancerza i wężowatego ciała). Inni kreacjoniści są zdania, że Lewiatanem był wielki krewny krokodyli, sarkozuch, który najlepiej pasuje do opisu zawartego w Biblii.
W literaturze chrześcijańskiej Lewiatan jest często wyobrażeniem Szatana, zagrażającym istotom stworzonym przez Boga i próbującym je pożreć. Podobnego zdania był św. Tomasz z Akwinu, który opisywał Lewiatana jako demona zazdrości.
Lewiatan bywa łączony z motywem „piekielnej paszczy” (Hellmouth), potwornej istoty, w pysku której skazani na potępienie znikną podczas Sądu Ostatecznego. Stwór taki pojawiał się w sztuce anglosaskiej od ok. 800 r., a później motyw ten rozprzestrzenił się na całą Europę.
Jeden z najsłynniejszych literackich opisów Lewiatana jako Szatana pojawia się w poemacie Williama Blake’a Zaślubiny nieba i piekła: 
W średniowieczu znana była legenda o uwięzieniu w roku 317 Lewiatana w podziemiach Lateranu (ówczesnej siedziby papieży) przez papieża Sylwestra I. Pod koniec X wieku ludzie spodziewali się nadejścia nadzwyczajnych zdarzeń. Proroctwa Sybilli powiadały, że wraz z przełomem wieków potwór wydostanie się z więzienia i zniszczy ziemię oraz niebo. Przerażenie wzmagała zbieżność tych wizji z nowotestamentową Apokalipsą św. Jana. Znaku zapowiadającego katastrofę dopatrywano się również w osobie ówczesnego papieża, który uprawiał jakoby praktyki czarnoksięskie (w istocie wykształcony był w matematyce, mechanice i astronomii, budował zegary i instrumenty astronomiczne), a przy tym przybrał imię Sylwestra II. Budziło to podejrzenia, że jeden Sylwester uwięził smoka, a drugi go wypuści. Według legendy, gdy nastał nowy rok 1000, a spodziewana katastrofa nie nadeszła, lud ogarnęła euforia. Cieszono się i bawiono do następnego dnia. Zdarzenie to miało dać początek corocznym sylwestrowym zabawom.
Żydowskie podania o Lewiatanie przypominają kanaanickie legendy o konfrontacji pomiędzy bogiem Baalem i siedmiogłowym potworem Lotanem, którego pokonuje. Tymczasem w babilońskim eposie Enuma elisz, pojawia się historia walki boga Marduka z potworem morskim, jego babką i boginią chaosu oraz stworzenia Tiamat. Została ona pokonana, a z jej ciała powstaje ziemia i niebo. Te mity starożytnych ludów śródziemnomorskich najprawdopodobniej miały wpływ na powstanie legend żydowskich o Lewiatanie.
Lewiatan to tytuł traktatu filozoficznego napisanego przez Thomasa Hobbesa i opublikowanego w 1651 roku. Dzieło to dotyczy struktury społeczeństwa i usankcjonowanego rządu i jest uznawana za jeden z najwcześniejszych i najbardziej wpływowych przykładów teorii umowy społecznej.
W Raju utraconym Johna Miltona, słowo „Lewiatan” używane jest na określenie wielkości i siły Szatana, rządzącego wieloma królestwami:
Wzmianka o Lewiatanie znajduje się także w Panu Tadeuszu Adama Mickiewicza, gdzie przywoływany jest on w opisie nieba i Gwiazdozbioru Smoka:
O Lewiatanie wspomina także Herman Melville w powieści Moby Dick z 1851 roku. Określenie to odnosi się tam do kaszalota.
Lewiatan to także tytuł powieści detektywistycznej autorstwa Borisa Akunina z 1998 r., będącej trzecią częścią cyklu o Eraście Fandorinie.
Według twórcy Kościoła Szatana, Antona Szandora LaVeya, Lewiatan symbolizuje żywioł wody (łączący się z życiem i stworzeniem) oraz kierunek zachodni. W biblii satanistycznej jest on wymieniany jako jeden z Czterech Koronnych Książąt Piekieł (co zostało zainspirowane przez treść XV-wiecznej Księgę Świętej Magii Abramelina Maga).
Kościół Szatana używa także pentagramu Bafometa, na którego rogach widnieją litery hebrajskie. Zaczynając od najniższego z nich i posuwając się przeciwnie z ruchem wskazówek zegara (w hebrajskim czyta się wspak), litery układają się w słowo „לִוְיָתָן” (LVIThN), czyli „Lewiatan”.
Joseph Adriano: Immortal monster: the mythological evolution of the fantastic beast in modern fiction and film. Greenwood Publishing Group, 1999, ​ISBN 0-313-30667-2​
Gillian M. E. Alban: Melusine the serpent goddess in A. S. Byatt's Possession and in mythology. Lexington Books, 2003, ​ISBN 0-7391-0471-3​
G. Johannes Botterweck, Helmer Ringgren, Heinz-Joseph Fabry: Theological dictionary of the Old Testament. T. 7. Wm. B. Eerdmans Publishing, 1974, ​ISBN 0-8028-2331-9​
Zofia Borzymińska, Rafał Żebrowski: Polski słownik judaistyczny – dzieje, kultura, religia, ludzie. Warszawa: Pruszyński i S-ka, 2003, ​ISBN 83-7255-175-8​
Ronald LR.L. Eisenberg Ronald LR.L., The JPS guide to Jewish traditions, wyd. 1st ed, Philadelphia: Jewish Publication Society, 2004, ISBN 0-8276-0760-1, OCLC 647931994 .
Michael A. Fishbane: The exegetical imagination: on Jewish thought and theology. Harvard University Press, 1998, ​ISBN 0-674-27461-X​
Gerald Friedlander: Pirke de Rabbi Eliezer: (The chapters of Rabbi Eliezer the Great) according to the text of the manuscript belonging to Abraham Epstein of Vienna. Hermon Press, 1965
Louis Ginzberg, Paul Radin, Henrietta Szold: The legends of the Jews. T. 5. JHU Press, 1998, ​ISBN 0-8018-5894-1​
Duane TD.T. Gish Duane TD.T., Dinosaurs those Terrible Lizards, MarvinM. Ross, San Diego: Creation-Life Publishers, 1977, ISBN 0-89051-039-3, OCLC 3914262 .
Albert C. Labriola: Milton and the Middle Ages. Bucknell University Press, 1982, ​ISBN 978-0-8387-5036-0​
LutherL. Link LutherL., The Devil: A Mask Without a Face, London: Reaktion Books, 1995, ISBN 0-948462-67-1, OCLC 32831284 .
Nosson Scherman, Meir Zlotowitz: The Artscroll Siddur: Weekday/Sabbath/Festival. Mesorah Publications, 1987, ​ISBN 0-89906-662-3​
Julien Joseph Virey: Historya obyczajów i zmyślności zwierząt, z podziałami metodycznemi i naturalnemi wszystkich ich gromad; kurs czytany w Ateneum królewskiem Paryzkiem przez J.J. Virey: Przełożona z francuzkiego i wielu przypisami objaśniona przez Antoniego Wagę. T. 1. Orgielbrand, 1844
Andrzej Jasionowski (ur. 29 listopada 1964 w Łodzi) – polski prawnik, działacz studencki i dyplomata w stopniu ambasadora tytularnego, od grudnia 2017 ambasador w Chorwacji. Wcześniej m.in. ambasador RP w Serbii (2009–2014) oraz dyrektor generalny służby zagranicznej (2016–2017).
Od połowy lat 80. studiował prawo i kulturoznawstwo na Uniwersytecie Łódzkim. Następnie przeniósł się na Wydziale Prawa i Administracji Uniwersytetu Warszawskiego, gdzie w 1991 ukończył studia w zakresie prawa międzynarodowego publicznego.
W okresie studiów w Łodzi działał w nielegalnym Niezależnym Zrzeszeniu Studentów. W latach 1986–1989 pełnił funkcje przewodniczącego organizacji uczelnianej, przewodniczącego Porozumienia Łódzkich Szkół Wyższych oraz zasiadał w Krajowej Komisji Koordynacyjnej NZS.
Od 1990 był kierownikiem studenckiego klubu Proxima, a następnie kierownikiem programowym w klubie Hybrydy. W latach 1991–1992 przez krótki czas był pracownikiem Ministerstwa Transportu i Gospodarki Morskiej oraz Urzędu Ochrony Państwa. Od 1992 do 1994 był zastępcą attaché handlowego w biurze radcy handlowego w Lagos. W latach 1994–1997 pracował jako konsul w Ambasadzie RP w Ałmaty. W 1996 został wyróżniony tytułem najlepszego konsula spośród wszystkich polskich konsulów na świecie. Od 1997 był konsulem w Konsulacie Generalnym RP w Sztokholmie. W 2000 został zatrudniony w Departamencie Polonii MSZ.
Od 2002 do 2006 pełnił funkcję radcy, następnie I radcy w Ambasadzie RP w Finlandii. W latach 2006–2008 kierował Departamentem Konsularnym i Polonii MSZ. Od 2008 pełnił funkcję przewodniczącego komisji dyscyplinarnej MSZ.
W latach 2009–2014 zajmował stanowisko ambasadora RP w Serbii. Od 2014 był zastępcą dyrektora Departamentu Konsularnego Ministerstwa Spraw Zagranicznych. W latach 2016–2017 był dyrektorem generalnym służby zagranicznej, a 1 stycznia 2018 objął funkcję ambasadora RP w Chorwacji.
Biuletyn Komisji Spraw Zagranicznych Sejmu RP nr 2107/VI, sejm.gov.pl, 2 kwietnia 2009 [dostęp 2018-02-01] .
Richard Lee Rhodes (ur. 4 lipca 1937 w Kansas City) – amerykański dziennikarz, historyk i publicysta, dwukrotny laureat Nagrody Pulitzera (w 1986, za książkę The Making of the Atomic Bomb, i w 2007, za książkę Arsenals of Folly: The Making of the Nuclear Arms Race), stypendysta Fundacji Forda, Fundacji MacArthurów, Fundacji Alfreda Sloana i kilku innych, członek Centrum na rzecz Międzynarodowego Bezpieczeństwa i Współpracy przy Uniwersytecie Stanforda. Jest częstym gościem, prelegentem i konsultantem różnych grup odbiorców w temacie energii jądrowej, w tym Senatu Stanów Zjednoczonych.
Po samobójstwie matki (miał wtedy rok) osiadł, wraz ze swoim starszym o półtora roku bratem Stanleyem, na niedalekiej prowincji i był wychowywany tylko przez ojca, palacza parowozowowego. Kiedy miał 10 lat, ojciec ożenił się ponownie z kobietą, która głodziła i zaniedbywała obydwu braci. Kiedy starszy brat, w wieku 13 lat ważąc zaledwie 44 kg przy wzroście 160 cm, zgłosił się wreszcie na policję, obydwaj chłopcy zostali umieszczeni w ośrodku Andrew Drumm Institute – szkoły z sierocińcem dla chłopców w Independence. Obydwaj przebywali tam do osiągnięcia pełnoletniości. Kiedy Richard ukończył szkołę średnią działającą przy ośrodku, dzięki stypendium Victora Wilsona został w 1955 studentem renomowanego Uniwersytetu Yale’a. Uczelnię tę Rhodes ukończył z wyróżnieniem w 1959. Od tego momentu publikuje książki oraz artykuły i nie jest trwale związany z żadną instytucją. Jego życie zawodowe wypełnia pisanie oraz bogaty harmonogram różnego rodzaju (płatnych) wystąpień publicznych (odczyty, wykłady).
Jest autorem ponad 20 książek i licznych artykułów z różnorodnych dziedzin. Jego najbardziej znana i nagrodzona praca to: The Making of the Atomic Bomb (Jak powstała bomba atomowa), za którą w 1986 otrzymał Nagrodę Pulitzera i w 1987 National Book Award oraz Nagrodę Krajowego Stowarzyszenia Krytyków Książki (NBCCA). Została ona sprzedana w setkach tysięcy egzemplarzy w Stanach Zjednoczonych i przetłumaczona na wiele języków (w tym również i na polski). Chwalona przez krytyków, historyków i byłych uczestników projektu Manhattan, monumentalna praca jest historią nie tylko powstania amerykańskiej bomby atomowej, ale również historią początków broni jądrowej i w ogóle fizyki I połowy XX wieku. Isidor Isaac Rabi, laureat Nagrody Nobla z fizyki w 1994, powiedział o niej: ... to epos godny Miltona. Ta historia nigdy nie została przedstawiona z równą elegancja i smakiem, tak szczegółowo i tak po prostu – językiem, który wspaniale przybliża wielkie odkrycia naukowe i ich efekty.
The Inland Ground: An Evocation of the American Middle West, New York (Atheneum) 1970, Kansas City (University Press of Kansas) 1991
The Ungodly: A Novel of the Donner Party, New York (Charterhouse) 1973, Palo Alto (Stanford University Press) 2007
The Making of the Atomic Bomb, New York (Simon & Schuster) 1986 – wyd. pol. Jak powstała bomba atomowa, Prószyński i S-ka, Warszawa 2000, ​ISBN 83-7255-131-6​
Farm: A Year in the Life of an American Farmer. New York (Simon & Schuster) 1989, Lincoln (University of Nebraska Press) 1997
A Hole in the World: An American Boyhood, New York (Simon & Schuster) 1990, Lawrence (University Press of Kansas) 2000
Robert Serber, The Los Alamos Primer: The First Lectures on How to Build an Atomic Bomb (wstęp), Berkeley (University of California Press) 1992
Making Love: An Erotic Odyssey, New York (Simon & Schuster) 1992 – wyd. pol. Uprawiając miłość – Erotyczna odyseja, Prima, Warszawa 1997, ​ISBN 83-7152-104-9​
Fermi, Rachel; and Esther Samra, Picturing the Bomb: Photographs from the Secret World of the Manhattan Project (wstęp), New York (H.N. Abrams) 1995
Trying to Get Some Dignity: Stories of Triumph over Childhood Abuse (z Ginger Rhodes), New York (W. Morrow) 1996
Deadly Feasts: Tracking the Secrets of a Terrifying New Plague, New York (Simon & Schuster) 1997 – wyd. pol. Śmiertelne uczty, KIW, Warszawa 1998, ​ISBN 83-05-13095-9​
Visions of Technology: A Century of Vital Debate about Machines, Systems, and the Human World (red.), New York (Simon & Schuster) 1999
Masters of Death: The SS-Einsatzgruppen and the Invention of the Holocaust, New York (Alfred A. Knopf) 2002 – wyd. pol. Mistrzowie śmierci. Einsatzgruppen, Bellona, Warszawa 2007, ​ISBN 978-83-11-11322-0​
The Twilight of the Bombs: Recent Challenges, New Dangers, and the Prospects for a World Without Nuclear Weapons, New York (Alfred A. Knopf) 2010
Hedy's Folly: The Life and Breakthrough Inventions of Hedy Lamarr, the Most Beautiful Woman in the World, New York (Doubleday) 2011, ​ISBN 0-385-53438-8​.
Hell and Good Company: The Spanish Civil War and the World it Made, New York (Simon & Shuster) 2015, ​ISBN 978-1451696219​.
Richard Rhodes: Farm: A Year in the Life of an American Farmer (ang.). Booknotes, 24 December 1989. [dostęp 9 lutego 2010].
Pancerniki typu Braunschweig – niemieckie pancerniki z okresu I wojny światowej. Pancerniki typu Braunschweig należały do generacji przeddrednotów.
Typ ten wywodził się ze wcześniejszych typów pancerników Kaiser i Wittelsbach, główną zmianą było powiększenie kalibru dział (280 mm zamiast 240 mm i 170 mm zamiast 150 mm). Dalszym rozwinięciem był typ Deutschland. Okręty te używane były bojowo w czasie I wojny światowej, będąc już jednostkami przestarzałymi. Operowały na Bałtyku i Morzu Północnym. „Hessen” brał udział w bitwie jutlandzkiej w składzie 2. eskadry pancerników.
Po I wojnie światowej zezwolono Niemcom zachować w służbie przestarzałe pancerniki, w tym typu Braunschweig. Podczas zim, niektóre z nich używane były w roli lodołamaczy. „Braunschweig” został skreślony z listy floty w 1926 roku, „Elsass” w 1930 roku, po czym zostały złomowane. W 1931 roku zostały także złomowane „Preußen” i „Lothringen”, służące wcześniej jako okręty-bazy (sekcja kadłuba „Preußen” pozostawiono do testów torped). „Hessen” w 1937 roku został przebudowany na zdalnie sterowany bezzałogowy okręt-cel i w tej roli służył do końca II wojny światowej. W 1946 roku został przejęty przez ZSRR i wcielony do służby radzieckiej jako okręt-cel pod nazwą „Cel”. Wycofany i złomowany został w latach 50.
Grigorij Tieofiłowicz Karanadze (gruz. გრიგოლ თეოფილეს ძე კარანაძე, Grigol Teopiles dze Karanadze; ur. 1902 we wsi Samikao k. Senaki, zm. w maju 1970 w Tbilisi) - funkcjonariusz OGPU i NKWD, generał porucznik, ludowy komisarz spraw wewnętrznych Krymskiej ASRR (1938-1941 i 1941-1942), Dagestańskiej SRR (1942-1943) i Gruzińskiej SRR (1943-1946), minister spraw wewnętrznych Gruzińskiej SRR (1946-1952).
Od 1921 działacz Komsomołu w Gruzji, 1925 wstąpił do WKP(b), funkcjonariusz partyjny, 1929-1931 funkcjonariusz gruzińskiego OGPU, 1931-1937 I sekretarz rejonowych komitetów Komunistycznej Partii (bolszewików) Gruzji w kilku miastach. 19 grudnia 1938 - 26 lutego 1941 ludowy komisarz spraw wewnętrznych Krymskiej ASRR, ponownie na tym stanowisku od 31 lipca 1941 do 17 grudnia 1942. Następnie do 7 maja 1943 ludowy komisarz spraw wewnętrznych Dagestańskiej SRR, od 7 maja 1943 do 8 kwietnia 1952 ludowy komisarz/minister spraw wewnętrznych Gruzińskiej SRR. Od 9 lipca 1945 generał porucznik. 8 kwietnia 1952 aresztowany w związku ze "sprawą megrelską", po śmierci Stalina uwolniony na rozkaz Berii i zrehabilitowany. Od 10 kwietnia do 12 października 1953 zastępca ministra spraw wewnętrznych Gruzińskiej SRR. Następnie przeniesiony do rezerwy. Od 1957 do śmierci zastępca przewodniczącego Państwowego Komitetu Gospodarstwa Leśnego Rady Ministrów Gruzińskiej SRR. 1937-1950 deputowany do Rady Najwyższej ZSRR.
Order Czerwonego Sztandaru (czterokrotnie - 20 września 1943, 8 marca 1944, 16 września 1945 i 24 sierpnia 1949)
Adax – marka komputerów, tabletów i powiązanych z tymi urządzeniami akcesoriów. Istnieje na polskim rynku od 1993 roku. Jej aktualnym właścicielem i producentem urządzeń IT sprzedawanych pod tą marką jest spółka Integrit S.A. Z kolei dystrybutorem sprzętu ADAX jest firma INCOM  Group S.A. Obie spółki są powiązane kapitałowo.
Początkowo marka Adax należała do spółki Centrum Komputerowe Adax, która to z kolei była własnością przedsiębiorstwa JTT. Z powodu kłopotów, w jakie popadła firma JTT, w lutym 2005 roku CK Adax zostało sprzedane prywatnemu inwestorowi. 8 września 2006 roku Incom, nowy właściciel marki zapowiedział jej powrót na rynek. W 2011 roku pod marką ADAX wprowadzono na polski rynek tablety lokalnego producenta z systemem Android.
W ofercie produktów informatycznych pod marką ADAX znajdują się komputery osobiste, tablety i serwery. Największym użytkownikiem komputerów ADAX w Polsce jest Zakład Ubezpieczeń Społecznych, który korzysta z ponad 35 000 komputerów desktop ADAX dostarczonych w latach 2009-2014.
Popularyzuje wiedzę z zakresu nauk przyrodniczych, psychologii, medycyny, językoznawstwa, socjologii. Od 2003 roku do września 2010 roku kierowała działem nauki tygodnika „Przekrój”. Od 2006 do 2009 roku redagowała kwartalnik popularnonaukowy „Przekrój nauki”. Współpracowała z „Polityką”, „Newsweekiem”.
Właścielka Prywatnej Szkoły Podstawowej „Eureka” , w której realizuje autorski program nauczania przedmiotów przyrodniczych, a zwłaszcza matematyki.
W 2008 roku została laureatką konkursu „Popularyzator Nauki” organizowanego przez Ministerstwo Nauki i Szkolnictwa Wyższego oraz serwis „Nauka w Polsce” Polskiej Agencji Prasowej.
Nominowana w 2008 roku do nagrody Grand Press w kategorii dziennikarstwo specjalistyczne (za tekst „Tylko dla żywych”] - wywiad ze specjalistą tanatopraksji i technikiem sekcji zwłok). W 2009 roku nominowana do tej nagrody za tekst „Pan Prąd” (poświęcony genialnemu wynalazcy Nikoli Tesli).
W 2010 roku w konkursie organizowanym przez Polskie Stowarzyszenie Dziennikarzy Naukowych „Naukowi.pl” otrzymała główną nagrodę na najlepszy tekst popularnonaukowy w polskiej prasie (wygrał artykuł poświęcony muszce owocowej pt. „Bardzo ludzka muszka” opublikowany w „Przekroju”). W tym samym konkursie zdobyła także nagrodę Corpus Hippocrateum za najlepszy tekst o tematyce medycznej - nagrodzono artykuł z „Przekroju” pt. „Serca w naprawie” poświęcony leczeniu dzieci cierpiących na rzadkie wrodzone wady serca. Ten tekst wygrał także krajowe eliminacje konkursu EU Health Prize organizowanego przez Unię Europejską. W 2016 roku zdobyła Nagrodę im. K. Sabatha za najlepszy materiał popularnonaukowy w polskich mediach w konkursie organizowanym przez Polskie Stowarzyszenie Dziennikarzy Naukowych „Naukowi.pl”.
Barwy szczęścia – polski serial obyczajowy, emitowany przez stację TVP2 od 27 września 2007. Przedstawia życie młodych bohaterów i ich rodzin.
W pierwszej serii serial nadawany był w środy i czwartki, po dwa odcinki. Przez kolejne cztery serie emitowany był od poniedziałku do czwartku o 20.10 w 25-minutowych odcinkach. W szóstej i siódmej serii (2012/2013) i (2013/2014) serial był emitowany pięć razy w tygodniu, od poniedziałku do piątku o 20.05. Od ósmej serii (2014/2015) serial był emitowany cztery razy w tygodniu, od poniedziałku do czwartku o 20.05. Emisję w piątki przywrócono od 4 marca 2016. Obecnie serial jest emitowany od poniedziałku do piątku o 20.10.
W grudniu 2007 został nominowany do nagrody Telekamery 2008 (zajął trzecie miejsce). W 2009 zdobył Telekamerę dla najlepszego serialu obyczajowego. W 2010 został laureatem Telekamery dla najlepszego oryginalnego serialu polskiego, natomiast w 2011 został laureatem Telekamery dla najlepszego serialu codziennego. W 2012 zdobył nagrodę Złotą Telekamerę i tym samym znalazł się w gronie seriali w Polsce, które posiadają już Złotą Telekamerę, czyli M jak miłość i Na dobre i na złe. 2 grudnia 2010 został wyemitowany 500. odcinek serialu, 4 listopada 2013 – 1000., 23 września 2016 – 1500., zaś 12 lutego 2019 – 2000. odcinek.
Serial uznawany pod względem liczby widzów i popularności za drugi, po M jak miłość, najbardziej lubiany serial telewizyjny.
Artur Chowański – Artur jest biznesmenem, po jednym nieudanym małżeństwie z żoną Elwirą (Dorota Naruszewicz) ma dwójkę dzieci Ernesta i Mikę. Pobrał się z Martą Walawską, z którą wychowywał Ewę. Marta została brutalnie zamordowana, a Artur chciał zemsty na mordercy. Po nieudanej próbie zastrzelenia zabójcy trafił do więzienia, z którego uciekł.
Katarzyna Górka – po sześcioletnim pobycie w Londynie, gdzie pracowała w nocnym klubie jako kelnerka topless, wróciła do kraju. Kupiła mieszkanie na Osiedlu „Pod Sosnami” i otworzyła wymarzony klub fitness. Ma synka Ksawerego. Została przewodniczącą wspólnoty mieszkaniowej „Pod Sosnami”. Po zamknięciu klubu wyjechała do pracy w Dubaju, skąd powróciła.
Stefan i Waleria Górka – Stefan jest emerytowanym strażakiem, który jest ojcem Kasi, a także Cariny o której istnieniu nie miał przez lata pojęcia. Stefan jest wdowcem po zmarłej Jadzi, później związał się z Oksaną, lecz ich związek się rozpadł, gdyż Oksana nie powiedziała mu, że w Ukrainie ma męża. Obecnie Stefan związany jest z Walerią, z którą się ożenił.
Tomasz i Amelia Wiśniewscy – Tomasz jest ojcem Bożeny, zaś Amelia jest mamą Bruna. Amelia była przez wiele lat bezdomną, którą Tomasz znalazł w okolicy śmietników na osiedlu koło Zacisznej. Zaproponował jej pomoc, po czym zamieszkali razem, a z czasem stworzyli związek.
Barbara i Zenon Grzelakowie – para w średnim wieku. Oboje doświadczeni przez los, chcą w życiu spróbować zaznać szczęścia jeszcze raz. Basia prowadziła małe biuro rachunkowe na Zacisznej, a Zenek, wspólnie ze Zdzisławem i Jankiem prowadzi firmę taksówkarską. W niewyjaśnionych okolicznościach wyjechali (według nich, na Jamajkę), lecz po kilku miesiącach wrócili do kraju.
Anna i Jerzy Marczakowie – Jerzy był burmistrzem Zakrzewia, a Anna dyrektorką szkoły. Po skończeniu kadencji mężczyzna założył firmę wraz z Bogdanem Zwoleńskim. Marczak jest zasadniczy – bardzo ważna jest dla niego reputacja i dobra opinia, podczas gdy Anna jest ciepłą i serdeczną osobą. Marczakowie mają dwie dorosłe córki, Malwinę i Julię. Najstarsza córka Zwoleńskich – Magda jest w istocie córką Jerzego. Anna miała romans ze swoim uczniem, Jakubem.
Małgorzata Zwoleńska – mieszka w Warszawie i ma trójkę dzieci ze swoim byłym mężem: najstarszą Magdę, Pawła i Natalię. Małgorzata zajmuje się obecnie handlem nieruchomościami. W trakcie małżeństwa z Bogdanem, zdecydowała się na studia. Kiedy z nich zrezygnowała, wyjechała do Włoch, żeby pomóc synowi i synowej w opiece nad wnukiem, Grzesiem. Rozwiedli się, Bogdan związał się z Alicją, byłą szefową Magdy.
Bogdan Zwoleński – mieszka w Zakrzewiu, obecnie jest związany z Alicją, z którą ma syna, z Małgorzatą ma trójkę dzieci: najstarszą Magdę, Pawła i Natalię. Bogdan prowadził sklep z materiałami budowlanymi.
Zdzisław i Róża Cieślakowie – Zdzisław przez lata pracował w warsztacie samochodowym Zenona Grzelaka. Cieślakowie mają syna, Władka, który jest gejem. Władek jest ojcem Kajtka (syna Sabiny).
Jolanta Grzelak-Kozłowska z domu Barczyk – była żona Zenka Grzelaka, którego w czasie małżeństwa na długi czas porzuciła i wyjechała z córką, Justyną, na wiele lat do Włoch. Jej mężem jest Janek Kozłowski, prowadzący hotel dla psów, z którym ma syna Zenka. Odkupiła klub od Katarzyny Górki klub fitness, który później sprzedała.
Magdalena i Sebastian Kowalscy – córka Małgorzaty i Bogdana (jej biologicznym ojcem jest Jerzy Marczak), siostra Natalii i Pawła. Początkowo była związana z Tomkiem, policjantem, jednak bez powodu zaczął tracić do dziewczyny zaufanie. Po jakimś czasie Magda poznała Krzysztofa Redyka, ojca Irka (chłopaka swojej siostry), z którym postanowiła rozpocząć nowy związek. W dniu swoich urodzin została uwięziona przez Tomka we własnym mieszkaniu i przetrzymywana przez niego. Po wielu zawirowaniach miłosnych związała się z Sebastianem Kowalskim, kolegą Marka Złotego i wspólnie wychowywali jego córkę, która po śmierci matki wróciła do kraju. Rozstali się.
Natalia Zwoleńska – córka Małgorzaty i Bogdana oraz siostra Magdy i Pawła. Studiowała prawo w Warszawie. Ma córkę.
Julita Karaś i Józek Sałatka – on jest piłkarzem, a ona pracuje w klubie fitness jako masażystka. Byli już kiedyś ze sobą związani, ale Józek z nią zerwał, gdy dowiedział się, że jego ukochana okłamała go w sprawie ciąży. Po pewnym czasie okazała się, że Julita rzeczywiście jest w ciąży. W trakcie meczu, w którym grał Józek, wybuchła panika, gdyż psychopata podłożył bombę. Julita została staranowana przez tłum widzów i trafiła do szpitala, gdzie urodziła w 26. tygodniu synka, Józia. Chłopiec nie przeżył.
Bożena i Bruno Stańscy – Bożena jest córką Tomasza, zaś Bruno synem Amelii. Oboje są dla siebie przybranym rodzeństwem, ale od pewnego czasu również małżeństwem. Bruno był przedsiębiorcą, który miał własną firmę w Australii. Bożena pracowała kiedyś w pralni, potem w Agencji Bezpieczeństwa Wewnętrznego, a obecnie jest pracownicą firmy ochroniarskiej.
Julia i Paweł Zwoleńscy – pochodzą z Zakrzewia, poznali się w liceum. Po różnych perypetiach – wypadku i uzależnienia się od narkotyków Pawła, zdrad i kłopotów finansowych – mają nadzieję zacząć nowy etap w swoim życiu biorąc ślub kościelny. Po ukończeniu studiów Julia wraz z mężem wyjechała do Włoch na stypendium, gdzie urodziła syna, Grzesia. Później urodziła drugie dziecko córeczkę.
Marta Walawska – Marta była dziennikarką. Pracowała m.in. w Damie czy Szoku, prowadziła swoją działalność, jej pierwszym mężem był Piotr Walawski, z którym wychowywała owoc jego zdrady Ewę, drugim Robert Romanowski, a od niedawna była żoną Artura Chowańskiego, z którym wychowywała córeczkę swojego pierwszego męża Piotra. Po pewnym czasie Walawska  zostaje brutalnie zamordowana przez Krzepińskiego.
Ksawery Rybiński – był mężem Kasi Górki, którą zdradził z Kingą, która była z nim w ciąży. Gdy Kinga straciła dziecko Ksawery informuje Kasię, że dziecko Kingi to było również jego dziecko w czym informuję ją o zdradzie. Wściekła Kasia decyduje się na rozwód z ukochanym. Po pewnym czasie Ksawery dowiaduje się, że ma raka i ponownie zbliża się do Kasi. Kasia urodziła syna a w akcie urodzenia jego za biologicznego ojca podaje Ksawerego. Ksawery umarł po tym, gdy trzymał swoje dziecko na rękach.
Maria Pyrka-Złota – ma pięcioro dzieci: Stasia, Wojtka, Agatę, Huberta i Iwonę. Mieszkała w domu na Zacisznej, wraz z rodzicami – Teresą i Fryderykiem. Jej mąż Roman był ratownikiem medycznym, a Maria założyła firmę sprzątającą. Roman zmarł na zawał serca w Sylwestra, będąc na miejscu wypadku samochodowego. Wyszła za mąż za Marka Złotego – informatyka którego poznała gdy sprzątała w jednej z firm. W drodze powrotnej z Finlandii ulegli wypadkowi samochodowemu, wskutek którego w wyniku odniesionych obrażeń zmarła, tracąc przy tym dziecko którego się spodziewali razem z Markiem.
Dorota i Michał Jeleniowie – rodzice Franka. Chłopiec od urodzenia jest głuchoniemy. Michał ma własną firmę remontową, w której najlepszym pracownikiem jest Adam Jakubik. Jeleń jest także przewodniczącym wspólnoty mieszkaniowej na osiedlu „Pod Sosnami”. Dorota pracuje na własną rękę jako kosmetyczka i asystentka charakteryzatorki przy sesjach zdjęciowych. Wyjechali do Prowansji w związku z półrocznym kontraktem jaki przyjął Michał.
Teresa i Fryderyk Struzikowie – rodzice Marii Pyrki. Mieszkają w jednym domu na ulicy Zacisznej z córką, zięciem i wnukami. Oboje są na emeryturze, Teresa dorabia jako krawcowa. W tej chwili Teresa przebywa w szpitalu z powodu wylewu krwi do mózgu. Specjalnie dla nich została zorganizowana impreza powiązana ze zbiórką pieniędzy pt.: „Wiosłujemy dla Teresy i Fryderyka”.
Izabela i Rafał Gordonowie – Rafał jest endokrynologiem. Izabela zajmuje się domem. Po ślubie z Rafałem zerwała kontakty ze swoją rodziną, która nie akceptowała jej małżeństwa. Gordonowie przez kilka lat mieszkali w Australii. Rafał bywał agresywny wobec żony, co stanowi główny powód małżeńskich kłopotów. Mają małego syna Szymka. Wyjechali do Australii.
Mariola i Tadeusz Barczykowie – dziadkowie Justyny i Zenusia, rodzice Joli, byli teściowie Zenka. Mieszkają pod jednym dachem z córką, partnerem córki – Jankiem.
Kaja Jakubowska – siostra Eweliny, córka Hanny i Andrzeja. Siedziała w więzieniu za malwersacje finansowe, obecnie jest na zwolnieniu warunkowym. Pracowała w firmie sprzątającej Marii Pyrki. Miała romans z Piotrem Walawskim.
Hanna i Andrzej Jakubowscy – rodzice Kai i Eweliny, dziadkowie Ewy. Po śmierci córki długo walczyli o prawa rodzicielskie nad wnuczką.
Najchętniej oglądany odcinek Barw szczęścia wyemitowany został 4 kwietnia 2011, który zobaczyło 6 825 396 widzów. Przełożyło się to na 41,03% udziałów na rynku w grupie widzów 4+ oraz 42,56% udziałów w grupie 16–49.
Pierwsza czołówka serialu przedstawiała Pawła i Julię Zwoleńskich, Stefana, Jadwigę i Kasię Górków, Iwonę, Huberta, Agatę, Wojtka i Stasia Pyrków, Marię i Romana Pyrków, Martę i Piotra Walawskich, Barbarę Jakubik i Zenona Grzelaka oraz Michała, Dorotę i Franka Jeleniów. Przedstawione zostały wizerunki postaci lub rodzin oraz imię i nazwisko aktora. W 2008 dokonano zmian: dodano do nazwiska Anny Piróg, jej ślubne nazwisko – Karaszkiewicz. Od 2010 w wizerunku rodziny Górków występują tylko Stefan i Kasia. Podkład muzyczny czołówki to fragment piosenki Bartka Wrony pt. „Barwy szczęścia”.
W 2011 powstała druga czołówka. Emitowana była od odcinka 643 do odcinka 1501. Występowali w niej Marysia z dziećmi (Pyrkowie), Alek i Iwona, Marta z Robertem i Ewunią, Jeleniowie z synem, Ludmiła i Kostek, Stefan i Oksana, Kasia z Ksawerym, Zenek i Basia, Sara i Jaś oraz Władek z Sabiną i Kajtkiem. Od odcinka 771 w czołówce nie występuje Ksawery. Podkład muzyczny czołówki pochodzi z piosenki zespołu LOV pt. „Wiem”.
W 2016 powstała trzecia czołówka. Emitowana była od odcinka 1502 do 1906. Występowali w niej Hubert, Klara, Agata, Paweł i Iwona (Pyrkowie), Kasia z Łukaszem, Tomasz z Amelią i Bożeną, Magda i Natalia, Zenek i Basia, Marta z Arturem i Ewunią, Stefan i Waleria, Władek i Sabina oraz Kajtek z Oliwią i Angelą.
W 2018 powstała czwarta czołówka. Emitowana jest od odcinka 1907. Występują w niej Hubert, Klara, Agata, Paweł i Iwona (Pyrkowie); Kasia z Łukaszem; Tomasz, Amelia, Bożena i Bruno; Julita i Józek; Zenek i Basia; Borys, Aldona i Regina; Natalia i Lea; Stefan i Waleria; Władek i Sabina oraz Kajtek z Oliwią, Zuzią i Filipem.
W przeszłości serial kończyła m.in. piosenka „Tajemnica” zespołu Manchester, „Jesteś częścią mnie” zespołu For Teens czy „Niekochanie” zespołu Pin. Następnie serial kończyły „Mamy czas” Ewy Jach, „Dzwonię do Ciebie” Mariusza Urbaniaka, „Jesteś częścią mnie” grupy For Teens, „Winny” Mateusza Mijala i Libera, „1000 m nad Ziemią” Mroza i „Za każdym razem” Juli. Później kończyły: „Nie patrzę w dół” Natalii Szroeder i Libera, „Szkoła marzeń” grupy Pectus, „Czystego serca” grupy Wilki, „Nie powiem jak” Honoraty „Honey” Skarbek, „We mgle” Eweliny Lisowskiej, „Jak pierwszy raz” Kombii, „Prywatna Madonna” Ani Wyszkoni, „Lecę tam” Kasi Popowskiej, „Między słowami” Kasi Cerekwickiej, „Poza mną” Marty Bijan, „Naucz mnie” Sarsy, „7 rzeczy” Libera i Mateusza Ziółko, „Pomimo burz” Antka Smykiewicza, „Dach”, „Nadzieja” oraz „Sens” Tabba i Sound’n’Grace, „W płomieniach” Mateusza Ziółko, „Dobrego dnia” oraz „Milion słów” Juli, „Bezdroża” Sylwii Grzeszczak i Mateusza Ziółko, „Na niby” Arka Kłusowskiego, „Szkło” Mateusza Ziółko, a także „100” Sound’n’Grace i Filipa Lato, „Tętno” Juli i „Czy chcesz czy nie” Filipa Lato. Obecnie serial kończą: „Dobre myśli” Sylwii Grzeszczak i Libera.
Pogórze Litenczyckie (513.2*; cz. Litenčická pahorkatina) – wyżynny mezoregion w Zewnętrznych Karpatach Zachodnich. Leży w południowych Morawach w Czechach. 
Pogórze Litenczyckie stanowi północno-zachodnią ćwiartkę izolowanego łańcucha Karpat Środkowomorawskich - dolina Litavy dzieli je od Lasu Żdanickiego, a obniżenie zdouneckie - od Chrzibów. Na zachodzie Pogórze Litenczyckie graniczy z należącymi do Podkarpacia Zachodniego Obniżeniem Dyjsko-Swrateckim i Bramą Wyszkowską. 
Pogórze Litenczyckie stanowi rozczłonkowany płaskowyż zbudowany z fliszu karpackiego częściowo pokrytego lessem. Powierzchnia regionu wynosi 590 km², przeciętna wysokość - 290 m n.p.m., najwyższa kulminacja to Hradisko (518 m n.p.m.). Dzieli się na mikroregiony: 
Zdounecká brázda Region jest niemal w całości zajęty pod uprawy rolne, z pierwotnych lasów dębowo-bukowych pozostały tylko niewielkie lasy wykorzystywane gospodarczo. 
Antoni Wrzosek Czechosłowacja, w: Antoni Wrzosek (red.) Geografia Powszechna. Tom III. Europa (bez ZSRR), PWN Warszawa 1965
Henryk Górski, Wanda Jędrzejewska (red.) Atlas geograficzny, wyd. XIV, PPWK Warszawa 1979 ​ISBN 83-7000-011-8​
Krystyna Jawecka (red.) Mapa przeglądowa Europy. Czechosłowacja. Skala 1:1 000 000, PPWK Warszawa-Wrocław 1983
Jerzy Kondracki Karpaty, wydanie drugie poprawione, Wydawnictwa Szkolne i Pedagogiczne, Warszawa 1989, ​ISBN 83-02-04067-3​
Wiktor Wacław Starzeński herbu Lis (ur. 26 września 1826 w Strabli, zm. 31 maja lub 1 czerwca 1882 w Petersburgu) – wnuk Michała Hieronima.
Jako młody chłopak mieszkał z rodzicami i rodzeństwem w Hnilicach koło Zbaraża w Galicji. Dużo podróżował po Europie. Był między innymi w Austrii, we Włoszech, we Francji i Niemczech. Od 1842 roku kształcił się w Kolegium OO. Jezuitów we Fryburgu w Szwajcarii. Po powrocie do kraju zaciągnął się do pułku kawalergardów gwardii cesarskiej. Szybko awansował. Dla miłości porzucił dobrze zapowiadającą się karierę wojskową. Został zdegradowany i zesłany na Kaukaz, do griebeńskiego liniowego pułku kozackiego. Ponownie awansował. Za odwagę w walce z kaukaskimi góralami został odznaczony orderem Św. Jerzego.
W 1850 roku uzyskał zgodę na zwolnienie ze służby. Powrócił do rodzinnej Strabli. Zajął się gospodarowaniem i działalnością publiczną. W 1856 roku został wybrany na marszałka powiatowego szlachty białostockiej. Uczestniczył w przygotowaniu projektów reformy uwłaszczeniowej. W 1861 roku objął obowiązki marszałka gubernialnego grodzieńskiego. Postulował tworzenie w guberniach litewskich towarzystw naukowych i gospodarczych, zaprzestanie dyskryminacji Kościoła katolickiego czy też dopuszczenie większej liczby Polaków do stanowisk w administracji. W maju 1862 roku uczestniczył w zjeździe szlachty litewskiej. Należał do grona przywódców obozu „białych”. Otrzymał propozycję objęcia stanowiska prezydenta Warszawy, którą odrzucił.
W latach następnych brał udział w kolejnych zjazdach szlachty litewskiej. Był na audiencji u cara Aleksandra II. W czasie spotkania postulował przywrócenie instytucji z czasów panowania Aleksandra I, zakładanie banków, towarzystw kredytowych, rolniczych, naukowych i literackich. W odpowiedzi car Aleksander II obiecał rozważyć przedłożone propozycje. Odrzucał jednak stanowczo idee reaktywowania Uniwersytetu Wileńskiego. Po wybuchu Powstania Styczniowego wyjechał do Grodna. Krytykował władze carskie ogłaszając bankructwo polityki ugody. Oskarżony o kierowanie pierwszą fazą powstania na Litwie został skazany na rok więzienia, a następnie na zesłanie do guberni permskiej. W 1864 roku za wstawiennictwem matki zmieniono mu miejsce zesłania na gubernię woroneską, a następnie ułaskawiono. Zamieszkał wraz z rodziną w Warszawie.
W 1853 roku ożenił się w Wiedniu z Marią Aurorą de Bezzi, córką Aloisa, konsula austriackiego w Madrycie. Para miała ośmioro dzieci:
Andrzej Wiktor Marian (1854–1920)∞ Maria Zuzanna Benisławska (1869–1939)Maciej Maurycy Marian (1855–1909)∞ Anna KlugWaldemar Włodzimierz Marian (1859–1904)∞ Irena GłowińskaMarian Kazimierz (1865–1943)∞ Aleksandra Maria Lacocka (1868–1951)Zofia Ludwika (1866–1919)∞ Leonard StarzeńskiMaria Gabriela (1868–1894)∞ Juliusz TarnowskiAdam Grzegorz (1872–1925)∞ Adamina Czosnowska (1882–1976)Aleksander Tadeusz (1874–1923)∞ Romelia Joanna Rutgers van der Loeff
Henryk Głębocki, Starzeński Wiktor Wacław (1826–1882), [w:] Polski Słownik Biograficzny, Warszawa–Kraków 2003–2004, T. XLII., s. 427–431.
United States Navy – marynarka wojenna Stanów Zjednoczonych; jeden z rodzajów amerykańskich sił zbrojnych odpowiedzialny za organizację, szkolenie oraz wyposażenie morskich sił zbrojnych – w tym Korpusu Piechoty Morskiej – do prowadzenia działań bojowych na morzu. W szczególności, zadaniem marynarki i piechoty morskiej Stanów Zjednoczonych jest poszukiwanie i niszczenie nieprzyjacielskich sił morskich oraz powstrzymywanie jego handlu morskiego; w celu zdobycia i utrzymania ogólnej przewagi morskiej; kontroli obszarów morskich o żywotnym znaczeniu, ochrony żywotnych linii żeglugowych; ustanowienia i utrzymania lokalnej przewagi (w tym powietrznej) w obszarze działań morskich; zajmowanie i obrona baz morskich; oraz przeprowadzanie operacji lądowych i powietrznych niezbędnych do prowadzenia kampanii morskich.
Marynarka wojenna Stanów Zjednoczonych odpowiedzialna jest za organizację, szkolenie oraz wyposażenie morskich sił zbrojnych – w tym Korpusu Piechoty Morskiej – do prowadzenia działań bojowych na morzu. W szczególności, zadaniem marynarki i piechoty morskiej Stanów Zjednoczonych jest poszukiwanie i niszczenie nieprzyjacielskich sił morskich oraz powstrzymywanie jego handlu morskiego; w celu zdobycia i utrzymania ogólnej przewagi morskiej; kontroli obszarów morskich o żywotnym znaczeniu, ochrony żywotnych linii żeglugowych; ustanowienia i utrzymania lokalnej przewagi (w tym powietrznej) w obszarze działań morskich; zajmowanie i obrona baz morskich; oraz przeprowadzanie operacji lądowych i powietrznych niezbędnych do prowadzenia kampanii morskich.
Anti-Air Warfare (AAW). AAW obejmuje zwalczanie zagrożeń ze strony broni powietrznych wystrzeliwanych z powietrza, powierzchni bądź też spod wody.
Anti-Submarine Warfare (ASW) obejmuje skoordynowana obronę za pomocą sił powietrznych (samolotów, helikopterów i pojazdów bezzalogowych), nawodnych i podwodnych przed atakiem przeprowadzanym spod wody. Z uwagi na niezwykle trudne środowisko działania, przeciwdziałanie temu rodzajowi zagrożeń stanowi jedno z najbardziej trudnych zadań.
Anti-Surface Warfare (ASUW) przeciwdziałanie zagrożeniom płynącym ze strony wrogich sil nawodnych, za pomocą własnych sił nawodnych, powietrznych i podwodnych, a także służb specjalnych i wywiadowczych.
Strike Warfare (STW) zadania uderzeniowe przeciwko celom lądowym, przeprowadzane za pomocą lotnictwa bazującego na pokładach lotniskowców, morskich wersji pocisków manewrujących, artylerii okrętowej oraz sił specjalnych
Amphibious Warfare (AMW) operacje o charakterze desantowym za morza przeprowadzane za pomocą sił morskich i lądowych na wrogie lub potencjalnie wrogie terytorium lądowe. Operacje tego typu angażują wszelkich typów okręty, bronie oraz siły specjalne, a także siły lądowe. Siły morskie odpowiedzialne są w tym przypadku za bezpieczne lądowanie sił powietrznych lub powietrzno-lądowych w drugim rzucie.
Command and Control Warfare (C2W) zarządzanie i kontrola integruje działania zmierzające do zapewnienia bezpieczeństwa operacyjnego, operacyjne działania pozoracyjne, działania psychologiczne, wojny elektronicznej oraz dezinformacyjne, a także ochronę sił własnych i sojuszniczych przed takimi działaniami ze strony przeciwnika.
Special Operations. Maritime Special Operations Forces (SOF) morskie siły specjalne zapewniają pośrednie i bezpośrednie wsparcie dla działań zmierzających do opanowania przestrzeni morskiej oraz misji demonstracji siły. Zdolne do działań tajnych siły SOF zapewniają zaawansowany poziom operacji wojskowych, hydrograficznych, rekonesansu, poszukiwań bojowych oraz akcji ratowniczych i dywersyjnych na zapleczu przeciwnika.
Mine Warfare (MW) operacje zarówno defensywne związane ze zwalczaniem zagrożeń minowych Mine Counter Measures (MCM) jak i ofensywne w tym samym zakresie
Naval Control of Shipping (NCS). Międzynarodowe operacje morskie wymagają niekiedy określonych form kontroli i koordynacji w danym regionie. Zapewnia to wsparcie dla dowództwa, oraz redukuje zakres niezbędnej obserwacji i rekonesansu, a także ułatwia zarządzanie międzynarodowymi siłami i zapobiega niepotrzebnym działaniom konfrontacyjnym z siłami przeciwnika.
W celu wypełniania powierzonych zadań, marynarka podlega podwójnej strukturze dowodzenia składającej się z (1) administracyjnej struktury dowodzenia biorącej początek od sekretarza marynarki (United States Secretary of the Navy - SECNAV) oraz szefa operacji morskich (Chief of Naval Operations - CNO), oraz (2) operacyjnej struktury dowodzenia zaczynającej się ujednoliconych głównodowodzących poszczególnych struktur operacyjnych.
Administracyjna struktura dowodzenia zapewnia instytucjonalną cywilną kontrolę nad flotą oraz umożliwia równoważy interesy poszczególnych rodzajów sił zbrojnych, umożliwiające też wspieranie floty w operacjach bojowych bez ingerencji w kierowanie operacyjne.
Operacyjna struktura dowodzenia  oddziela dowódców poszczególnych flot oraz zespołów zadaniowych (task forces) od administracji i spraw związanych z zaopatrzeniem, które mogłyby przeszkadzać w wykonywaniu głównych zadań.Instytucjonalnie US Navy zarządzana jest przez Departament Marynarki Wojennej Stanów Zjednoczonych (U.S. Department of Navy), kierowany przez cywilnego urzędnika w randze ministra – sekretarza Marynarki Wojennej (Secretary of Navy), choć od 1947 pozostającego poza ścisłym kierownictwem rządu Stanów Zjednoczonych, tzw. gabinetem (cabinet). Bezpośrednim przełożonym sekretarza Marynarki Wojennej jest sekretarz obrony Stanów Zjednoczonych (Secretary of Defence) podległy prezydentowi państwa. Administracyjny łańcuch dowodzenia tym rodzajem sił zbrojnych w Stanach Zjednoczonych przedstawia schemat.
Najwyższym dowódcą wojskowym United States Navy jest szef operacji morskich (Chief of Naval Operations), któremu podlegają dowództwa niższego rzędu, w tym powołane przez niego dowództwo floty. Strukturę dowództwa floty przedstawia schemat:
Istotną rolę odgrywa dowództwo operacyjne z jego operacyjnym łańcuchem dowodzenia, przedstawionym poniżej:
Związki operacyjne marynarki wojennej i piechoty morskiej - podobnie jak związki armii i sił powietrznych - podlegają jednolitym dowództwom (Unified Commands). Większość sil floty przydzielona jest dowódcom komponentów morskich US Navy. Poniżej przedstawiono podstawową strukturę dowodzenia.
Morski komponent Northern Command pełni rolę doradczą oraz szkolną i zasadniczo nie dysponuje własnymi okrętami i lotnictwem, jak dowódcy pozostałych komponentów. Jego dowódcą jest dowódca  U.S. Atlantic Fleet.
4433 kadetów marynarki wojennej.Dodatkowo, w rezerwie pozostaje 109 596 osób. Departament Marynarki Stanów Zjednoczonych, zatrudnia także ponad 185 tysięcy pracowników cywilnych.
Dla wykonywania swoich zadań, Marynarka Wojenna Stanów Zjednoczonych dysponuje 72 okrętami podwodnymi o napędzie jądrowym, 11  lotniskowcami uderzeniowymi (wszystkie o napędzie jądrowym), 9 uniwersalnymi okrętami desantowymi, 22 krążownikami rakietowymi, 60 niszczycielami, 27 fregatami, 19 okrętami desantowymi i ponad 100 mniejszymi jednostkami. W 2011 posiadała łącznie 286 okręty bojowe.
US Navy dysponuje również około 4000 samolotów i śmigłowców, działającymi z lotniskowców i w ramach skrzydeł lądowych. Służy w niej 353,5 tys. ludzi w służbie czynnej (czerwiec 2006). Czasami współpracuje z Korpusem Piechoty Morskiej Stanów Zjednoczonych i Strażą Wybrzeża.
In Commission - jednostki w czynnej służbie United States Navy noszą miano 'In Commission', rozumiane jako stan wszystkich aktywnych (operacyjnych) okrętów US Navy z wyjątkiem jednostek określanych jako Service Crafts. Jednostka posiada swojego dowódcę "Commanding Officer" oraz proporzec - znak dowódcy okrętu 'commissioning pennant'. Termin 'Commissioning date', oznacza w marynarce amerykańskiej datę rzeczywistego oficjalnego wejścia do służby, nie zaś jak w niektórych innych flotach, datę akceptacji okrętu do służby przez flotę;
In Service - wszystkie jednostki Service Craft (także suche doki z numerem klasyfikacji zaczynającym się na "Y") z wyjątkiem USS Constitution które pozostają aktywne. Jednostka posiada 'officer-in-charge' (oficera nadzorującego) oraz nie posiada 'commissioning pennant' (znaku dowódcy);
In Reserve, out of Commission bądź In Reserve, out of Service - jednostki przeniesione w stan zachowania dla przyszłej służby. W zależności od rozmiarów okrętu bądź statku, przywrócenie jednostki znajdującej się w rezerwie do stanu pełnej operacyjności zajmuje zwykle od 30 dni do blisko roku.Wskazane terminy nie mają zastosowania do jednostek podległych dowództwu transportu morskiego.
Tradycyjnie, nazwy amerykańskich okrętów są ustalane i ogłaszane przez Sekretarza Marynarki, pod ogólnym kierunkiem Prezydenta, w zgodzie z zasadami określonymi przez Kongres. Zasady przydzielania konkretnych typów nazw do poszczególnych klas okrętów ewoluowały i zmieniały się z czasem. Zawsze tez dochodziło do odstępstw od aktualnie obowiązujących reguł, zwłaszcza w przypadkach zamiaru nazwania okrętów imionami osób, gdy obowiązujące w tym czasie zasady wymagały nazwania w inny sposób. Stawało się to czasem powodem zarzutów o łamanie zasad oraz o ich „korupcji”.
Pierwszy strategiczny okret rakietowy typu Columbia został nazwany dla uczczenia Dystryktu Kolumbia, jednak marynarka nie ustaliła dotąd zasad nazewnictwa dla kolejnych jednostek tego typu.
Współczesne lotniskowce są generalnie nazywane imionami i nazwiskami byłych prezydentów Stanów Zjednoczonych. Wśród ostatnich czternastu jednostek tej klasy, 10 otrzymały nazwy pochodzące od prezydentów, dwa zaś dla uczczenia członków Kongresu.
Niszczyciele są nazywane imionami i nazwiskami zmarłych członków marynarki wojennej Stanów Zjednoczonych, Korpusu Marines i straży wybrzeża, w tym także sekretarzy marynarki.
Amphibious Assault Ships nazywane są miejscami ważnych bitew w których ważną rolę spełniły siły korpusu piechoty morskiej oraz nazwami słynnych wcześniejszych okrętów US Navy.
Jednostki typu San Antonio nazywane są nazwami najważniejszych amerykańskich miast oraz społeczności zaatakowanych zamachami z 11 września 2001 roku.
Tankowce floty typu John Lewis nazywane są imionami i nazwiskami osób walczących o prawa obywatelskie i prawa człowieka.
Zaopatrzeniowce i statki amunicyjne nazywane są nazwiskami słynnych amerykańskich odkrywców, pomysłodawców i pionierów.
Ekspedycyjne doki i mobilne bazy nazywane są słynnymi nazwami miejsc oraz nazwiskami związanymi z amerykańską piechotą morską.Od 1974 roku, co najmniej 20 jednostek pływających zostało nazwanych imionami i nazwiskami osób żyjących w chwili nadania i ogłoszenia nazwy. Ostatni taki przypadek miał miejsce, gdy 11 lipca 2018 roku ogłoszono że nazwa niszczyciela USS „John S. McCain” (DDG-56) noszącego to imię na cześć admirałów Johna S. McCain Seniora oraz Johna S. McCain Juniora, będzie także honorowała ich – odpowiednio – wnuka i syna, senatora Johna McCaina, który zmarł nieco miesiąc później. Zgodnie z obowiązującymi zasadami, wszyscy zainteresowani nazwaniem okrętu marynarki na cześć ich stanów, miejscowości lub dawniejszego okrętu (zwłaszcza takiego na których służyli członkowie ich rodzin), a także bitwy w której oni sami bądź ich krewni wzięli udział, a także imieniem osoby którą szanują, mogą złożyć odpowiednią petycję. Także sam Kongres wielokrotnie wpływał bezpośrednio na nazwy poszczególnych jednostek.
NS Norfolk, Wirginia – 5 lotniskowców, 7 krążowników, 21 niszczycieli, 7 fregat, 12 okrętów podwodnych
NB San Diego, Kalifornia –  2 lotniskowce, 6 krążowników, 13 niszczycieli, 5 fregat, 5 okrętów podwodnych
United States Fleet Activities Yokosuka, Japonia –  1 lotniskowiec, 2 krążowniki, 5 niszczycieli, 2 fregaty
Za początek dziejów floty uważa się akt Kongresu Kontynentalnego 13 października 1775, który zakładał wprowadzenie do służby dwóch okrętów w celu zatrzymywania statków dostarczających broń dla brytyjskich garnizonów w Ameryce. Podczas wojny o niepodległość owa Flota Kontynentalna wprowadziła do służby około 50 okrętów, z czego najwyżej 20 było w służbie w danym momencie. Największe jednostki były wielkości fregaty. Ta pośpieszenie zaimprowizowana i niedoświadczona siła była znacząco słabsza od ówczesnej floty brytyjskiej. Główne działania morskie przeciwko Brytyjczykom podczas wojny były prowadzone przez flotę sprzymierzonej Francji.
Po zakończeniu wojny Flota Kontynentalna została całkowicie rozwiązana, głównie z powodu trudności finansowych w jej utrzymaniu. Właściwy początek profesjonalnej amerykańskiej marynarki wojennej to uchwalona przez Kongres ustawa morska z 1794 roku, wyznaczająca fundusze na budowę sześciu nowoczesnych fregat żaglowych. Pierwsze trzy, „United States”, „Constellation” i „Constitution”, weszły do służby w 1797. Okręty te odznaczyły się podczas wojny brytyjsko-amerykańskiej w latach 1812-1814. Flota amerykańska nie posiadała okrętów liniowych, tak więc starcie z głównymi siłami brytyjskimi nie wchodziło w grę. Za to nowoczesne, szybkie i świetnie zaprojektowane amerykańskie fregaty wygrały kilka pojedynków z fregatami brytyjskimi, co było dużym ciosem dla brytyjskiego prestiżu. Ponadto flota amerykańska z powodzeniem walczyła z okrętami brytyjskimi na wodach śródlądowych jezior Erie, Ontario i Champlain.
Przez prawie cały XIX wiek amerykańska marynarka była małą siłą, która nie miała wielu okazji do działań zbrojnych. Wyjątkiem były lata wojny secesyjnej, podczas której flota Unii szybko stała się pokaźną siłą, wykorzystującą wiele najnowszych zdobyczy technicznych owego okresu, w tym okręty pancerne klasy monitor (bitwa w zatoce Hampton Roads). Jednak słabość przemysłu Konfederacji (stanów południa) i fakt, że prawie cała flota pozostała wierna Unii podczas wojny spowodowały, że flota amerykańska nie miała prawie żadnych okazji do walki na otwartym morzu z równorzędnym przeciwnikiem. Głównym jej przeznaczeniem była blokada morska wybrzeża stanów południowych. Większość działań odbywała się w pobliżu południowego wybrzeża i na rzece Missisipi, gdzie okręty floty walczyły głównie przeciwko bateriom dział na lądzie. Po zakończeniu wojny flota została ponownie prawie całkowicie zdemobilizowana.
Przez następne lata flota była niezwykle słaba, słabsza nawet niż floty niektórych krajów Ameryki Łacińskiej. Był to okres całkowitej dominacji floty brytyjskiej na oceanach świata, podczas którego Stany Zjednoczone, tak jak wiele innych krajów, nie widziały powodu do budowania nowoczesnych okrętów. Sytuacja zaczęła się zmieniać po 1880 kiedy rozwój potęgi przemysłowej Stanów Zjednoczonych umożliwił budowę potężnej floty, mogącej na dłuższą metę dorównać flocie brytyjskiej. Budowano zwłaszcza  okręty nowych klas: pancerniki i krążowniki. Przy końcu XIX wieku flota amerykańska urosła na tyle, by bez większego trudu pokonać flotę hiszpańską podczas wojny amerykańsko-hiszpańskiej (bitwa pod Santiago de Cuba).  W latach 1907-1909 Wielka Biała Flota złożona z amerykańskich pancerników okrążyła świat demonstrując rosnącą potęgę morską Stanów Zjednoczonych.
W następnych latach rozwój był jeszcze szybszy, a podstawową siłą bojową stały się nowe pancerniki – drednoty.  W 1917, w momencie przystąpienia Stanów Zjednoczonych do I wojny światowej, flota amerykańska prawie dorównywała potęgą flocie brytyjskiej. W latach powojennych ta równowaga została formalnie ustanowiona przez postanowienia Traktatu Waszyngtońskiego i utrzymała się prawie do wybuchu II wojny światowej. Po 1939 rozpoczęto gigantyczny na owe czasy program budowy okrętów wojennych, który w ciągu kilku lat przekształcił flotę amerykańską w najpotężniejszą flotę świata.
Japoński atak na bazę amerykańskiej floty w Pearl Harbor na Hawajach zapoczątkował udział floty amerykańskiej w drugiej wojnie światowej.  Walki z siłami Cesarstwa Japońskiego na Pacyfiku w latach 1941-1945 stanowiły największe wydarzenia w historii floty. Decydujące rolę odegrały w nich lotniskowce oraz okręty podwodne. Okręty amerykańskie walczyły również na Atlantyku i Morzu Śródziemnym przeciwko siłom Niemiec i Włoch, a także incydentalnie Francji rządu Vichy.
Po 1945 nowym konkurentem floty amerykańskiej stała się marynarka wojenna ZSRR, która począwszy od lat 60. stała się groźnym przeciwnikiem, choć mimo starań nigdy nie była w stanie dorównać flocie amerykańskiej. Po rozpadzie ZSRR w 1991 wartość bojowa floty rosyjskiej spadła do bardzo niskiego poziomu, gwarantując flocie amerykańskiej dominację na oceanach świata na przełomie XX i XXI wieku.
Cechą floty amerykańskiej jest stopień innowacyjności, co w ścisły sposób związane jest z gospodarką USA, a jednocześnie umożliwia osiąganie przewagi nad przeciwnikami.
7 grudnia 2015 roku firma Lockheed Martin, otrzymała kontrakt na śmigłowce do zwalczania okrętów podwodnych MH-60R Seahawk. W ramach umowy o wartości 354 mln dolarów zostanie nabytych 29 śmigłowców wraz z pakietem wsparcia logistycznego. Zakończenie dostaw planowane jest na 31 grudnia 2017 roku. Dodatkowe śmigłowce mają stanowić lotnictwo pokładowe dla nowych jednostek floty. Według obecnych planów Seahawki mają służyć na okrętach do 2030 roku.
Bell Helicopter otrzymał kontakt wyceniony na 461 mln USD na wyprodukowanie 12 sztuk transportowych UH-1Y Venom i 16 sztuk szturmowych AH-1Z Viper. Śmigłowce mają zostać oddane do lutego 2019 roku, co ma przyspieszyć wycofanie starszych UH-1N i AH-1W.
Norman Polmar: The Naval Institute Guide to the Ships and Aircraft of the U.S. Fleet (16th ed). Naval Institute Press. ISBN 1-55750-686-8.
Navy Ship Names: Background for Congress. , 28 lutego 2019. Congressional Research Service. DOI: RS22478. 
Czwarta władza – w państwach demokratycznych określenie wolnej prasy (mediów masowych, środków masowej komunikacji, środków przekazu społecznego).
Ustawiana jest w szeregu obok władzy ustawodawczej, wykonawczej i sądowniczej, gdyż siła prasy jest tak wielka, że może kształtować społeczeństwo i politykę. Poza tym spełnia funkcję kontrolną pozostałych trzech władz, aby nie dochodziło do nadużyć i korupcji.
Wolność prasy i wolność wypowiedzi w Polsce gwarantuje Konstytucja z 1997 roku. Pojawia się w niej bezpośrednie odniesienie do tych dwóch elementów demokracji, co rzadko zdarza się w tego typu ustawach.
Zgodnie z art. 14 Konstytucji z 2 kwietnia 1997 r. "Rzeczpospolita Polska zapewnia wolność prasy i innych środków społecznego przekazu". Artykuł 54 Konstytucji mówi, że każdemu zapewnia się wolność wyrażania swoich poglądów oraz pozyskiwania i rozpowszechniania informacji, a także, że "cenzura prewencyjna środków społecznego przekazu oraz koncesjonowanie prasy są zakazane". W Polsce istnieje jedynie koncesjonowanie radia i telewizji ze względu na ograniczoną liczbę częstotliwości, które można przyznać na naziemne nadawanie mediów elektronicznych.
Dokumentem, który dokładnie reguluje działanie prasy, jest tzw. prawo prasowe, które głosi, że prasa, zgodnie z Konstytucją RP, korzysta z wolności wypowiedzi i urzeczywistnia prawo obywateli do rzetelnego informowania, jawności życia publicznego i kontroli i krytyki społecznej.
Taką szeroką ochronę prawną w Polsce ma głównie prasa. Jeżeli chodzi o radio i telewizję powołany został organ – Krajowa Rada Radiofonii i Telewizji - który z konstytucyjnego nakazu ma stać na straży wolności słowa w radiu i telewizji. Więcej na temat niezależności radia i telewizji mówi Ustawa o Radiofonii i Telewizji, która nakazuje Radzie kontrolę „samodzielności nadawców i interesów odbiorców oraz zapewnia otwarty i pluralistyczny charakter radiofonii i telewizji”.
Do wolności mediów odnoszą się także ratyfikowane przez Polskę prawo międzynarodowe - m.in. Europejska Konwencja o Ochronie Praw Człowieka i Podstawowych Wolności.
Powszechnie uważa się, że indoktrynacja w mediach to najlepszy sposób oddziaływania na gusta i preferencje polityczne. Takie mechanizmy wykorzystywano w polskich mediach w okresie PRL, m.in. w Polskiej Kronice Filmowej i Dzienniku Telewizyjnym (sztandarowy program informacyjnym państwowej telewizji). Istotnym elementem indoktrynacji była także propaganda sukcesu w latach 70. W telewizji objawiała się ona m.in. wielkimi scenicznymi show w stylu Studia 2, Turnieju miast i festiwalu Interwizji w Sopocie.
Słynne są także akcje dziennikarzy wymierzone w próbę ingerencji w niezależność mediów. Przykładem tego typu wydarzenia jest opuszczenie przez Aleksandrę Jakubowską (wówczas prowadzącą sztandarowy serwis informacyjny telewizji publicznej) studia telewizyjnego w proteście przeciwko politycznej zmianie kierownictwa Wiadomości.
W XX wieku po II wojnie światowej, kiedy rozwój komunikacji osiągnął niebywałe rozmiary, obok tradycyjnego trójpodziału władzy pojawiło się pojęcie „czwartej władzy”, które odnosi się do siły jaką zdobyły media w społeczeństwach demokratycznych. Można powiedzieć, że media stoją na straży demokracji i praworządności, sprawują funkcję kontrolną.
Najlepszym przykładem takiej funkcji jest tzw. afera Watergate - skandal polityczny, ujawniony przez dziennikarzy Washington Post.
Sune Karl Bergström (ur. 10 stycznia 1916 w Sztokholmie, zm. 15 sierpnia 2004 tamże) – biochemik szwedzki, laureat Nagrody Nobla z dziedziny fizjologii i medycyny w 1982 za badania nad prostaglandynami.
W latach 1947–1958 prof. uniwersytetu w Lund, następnie prof. wydziału medycznego Instytutu Karolinska w Solnie (1969–1977 rektor Instytutu); członek wielu akademii naukowych, m.in. Królewskiej Szwedzkiej Akademii Nauk (od 1965), Amerykańskiej Akademii Umiejętność w Bostonie (od 1965), Narodowej Akademii Nauk w Waszyngtonie (od 1973), Niemieckiej Akademii Przyrodników w Halle (od 1977).
Prowadził badania dotyczące heparyny, powstawania i metabolizmu kwasów żółciowych oraz cholesterolu, izolacji, struktury i działania prostaglandyn (regulatorów wielu procesów życiowych). Za prace nad prostaglandynami otrzymał Nagrodę Nobla w 1982 roku, wspólnie z Bengtem Samuelssonem i Sir Johnem Robertem Vane.
Beata Tarnowska (red.): Nagrody Nobla, Leksykon PWN. Warszawa: Wydawnictwo Naukowe PWN, 2001. ISBN 83-01-13393-7.
Ludwig Stanisławowicz Czerkas (ros. Людвиг Станиславович Черкас, ur. 9 grudnia 1923 w Połocku, zm. 10 kwietnia 2002 w Moskwie) – radziecki wojskowy, pułkownik, Bohater Związku Radzieckiego (1945).
Urodził się w rodzinie kolejarza. Deklarował narodowość białoruską. Od 1935 mieszkał w Moskwie, skończył 8 klas szkoły średniej i technikum, pracował jako technik mechanik, od czerwca 1941 służył w Armii Czerwonej. Był żołnierzem 7 Dywizji Pospolitego Ruszenia Baumańskiego Rejonu Moskwy, walczył na Froncie Zachodnim, 2 Ukraińskim i 1 Białoruskim. W październiku 1941 brał udział w walkach obronnych na południe od Wiaźmy, w 1942 ukończył wojskową szkołę piechoty w Nowogrodzie Wołyńskim i do lutego 1944 służył w zapasowym pułku, później walczył w 16 Korpusie Pancernym/12 Gwardyjskim Korpusie Pancernym. Brał udział w operacji humańsko-botoszańskiej, lubelsko-warszawskiej i wiślańsko-odrzańskiej, w tym w wyzwalaniu Humania, Lublina, Dęblina i Otwocka, pod Humaniem był ranny. Jako dowódca kompanii 34 Gwardyjskiej Brygady 12 Gwardyjskiego Korpusu Pancernego 2 Gwardyjskiej Armii Pancernej 1 Frontu Białoruskiego w stopniu starszego porucznika wyróżnił się w walkach na terytorium Polski, w tym w rejonie Warszawy i w walkach o Radziejów 20 stycznia 1945, gdzie zadał wrogowi duże straty i został ranny, jednak nie opuścił pola walki. Po wojnie kontynuował służbę w armii, w 1945 został przyjęty do WKP(b), w 1954 ukończył Wojskową Akademię Wojsk Pancernych i Zmechanizowanych, w 1959 zakończył służbę w stopniu pułkownika. Później kierował jednym z sektorów Instytutu Naukowo-Badawczego. Został pochowany na Cmentarzu Trojekurowskim.
Georges Felix Madon (ur. 28 lipca 1892 w Bizercie w Tunezji, zm. 11 listopada 1924 w Tunisie) – francuski pilot, jeden z czołowych francuskich  asów myśliwskich okresu I wojny światowej. Autor 41 zwycięstw powietrznych i 64 prawdopodobnych.
Madon umiał pilotować samolot już w 1911 roku i w styczniu 1913, po wstąpieniu do armii otrzymał licencję pilota wojskowego. W kwietniu 1915, podczas służby w eskadrze BL 30 zabłądził i po lądowaniu na terytorium Szwajcarii został internowany, ale w grudniu udało mu się uciec. Po przydzieleniu do eskadry MF 218 poprosił o przeniesienie do jednostki myśliwskiej i we wrześniu 1916 otrzymał skierowanie do N 38. Jeszcze w tym samym miesiącu odniósł pierwsze zwycięstwo, a do końca roku jego konto wzrosło do czterech.
2 lipca 1917 Madon został ranny. Miał wtedy zaliczonych 12 zestrzeleń, a do końca roku zwyciężył jeszcze pięciu przeciwników. Jednym z nich był bardzo doświadczony pilot niemiecki, dowódca Jasta 19 Erich Hahn. Następnie, kiedy jego eskadra została przezbrojona na samoloty SPAD S.XIII i otrzymała oznaczenie SPA 38, otrzymał nominację na jej dowódcę. Największe sukcesy odniósł w czerwcu 1918, kiedy to zniszczył 8 nieprzyjacielskich maszyn. Ostatnie zwycięstwo zostało mu zaliczone 3 września.
Oligella urethralis (poprzednia nazwa Moraxella urethralis) - Gram ujemna, nieprzetrwalnikująca, nieruchliwa bakteria stanowiąca florę fizjologiczną dróg moczowo-płciowych u człowieka. Drobnoustrój został po raz pierwszy opisany w 1970 roku jako organizm podobny do Moraxelli (Moraxella-like microorganism). 
Drobnoustrój wytwarza oksydazę, katalazę, nie wytwarza H2S, nie ma zdolności do fermentowania cukrów oraz redukcji związków azotowych. Nie potrafi rozkładać mocznika ani żelatyny. Różnicowanie z podobnymi organizmami opiera się na odmiennym profilu biochemicznym. Gromadzi kwas poli-β-hydroksymasłowy we wnętrzu komórek. Większość szczepów potrafi wykorzystać octan sodu jako źródło węgla.
Drobnoustrój wzrasta na agarze MacConkeya, rutynowo używanego do posiewu moczu oraz na agarze z krwią. Na agarze krwawym nie wywołuje hemolizy typu β. Podczas analizy wzrostu bakterii w 3 wartościach temperatur - przy 25, 35 oraz 42 stopniach - wzrost zaobserwowano przy każdej wartości, choć największy był on przy 35 stopniach.
98% referencyjnych pracowni mikrobiologicznych nie jest w stanie określić prawidłowego gatunku, a 70% także rodzaju bakterii.
Do 1980 roku w Stanach Zjednoczonych bakterię wyizolowano łącznie 28 razy, z czego 16 przypadków dotyczyło moczu. Żaden z tych przypadków nie był ze sobą powiązany. Ponadto raz wyizolowano zarazek z ucha.
Przypadki objawowych zachorowań są rzadkie; opisano przypadek urosepsy, zapalenia stawów oraz zapalenie otrzewnej u 2 chorych dializowanych ambulatoryjnie.
Nie ma obecnie wiarygodnych ustaleń dotyczących wartości MIC dla antybiotyków dla tej bakterii (2006). 
Bakteria in vitro cechuje się dużą wrażliwością na penicylinę (dane z 1990 roku z USA). Opisano oporność na cyprofloksacynę (1996), co może mieć duże znaczenie ze względu na popularność chinolonów w leczeniu infekcji dróg moczowych.
Reprezentacja Polski w piłce siatkowej mężczyzn (zwyczajowo zwana również: reprezentacją narodową, kadrą narodową, drużyną narodową) – zespół siatkarski reprezentujący Rzeczpospolitą Polską w meczach i sportowych imprezach międzynarodowych, powoływany przez selekcjonera, w którym występować mogą wszyscy zawodnicy posiadający obywatelstwo polskie. Reprezentuje Polskę na arenie międzynarodowej we wszystkich rozgrywkach organizowanych pod egidą FIVB i CEV (tj. Igrzyskach Olimpijskich, Mistrzostwach Świata, Mistrzostwach Europy, Pucharze Świata, Pucharze Wielkich Mistrzów, Lidze Narodów oraz eliminacjach do tych imprez). Za jej funkcjonowanie odpowiedzialny jest Polski Związek Piłki Siatkowej (PZPS)
Pięciokrotnie była wybierana najlepszą drużyną roku w Plebiscycie Przeglądu Sportowego w 2006, 2009, 2011, 2012 , 2014 i 2018.
Pierwszy mecz w turnieju: 13 października 1968, Japonia – Polska 3:0 (15:9, 15:11, 15:10), Meksyk 1968
Pierwsze zwycięstwo w turnieju: 16 października 1968, Polska – Meksyk 3:1 (15:10, 7:15, 15:4, 15:3), Meksyk 1968
Zwycięstwo w finale: 30 lipca 1976, Polska – ZSRR 3:2 (11:15, 15:13, 12:15, 19:17, 15:7), Montreal 1976
Zwycięstwo w turnieju: 28 października 1974, Polska – Nie było klasycznego finału, było zwycięstwo w grupie finałowej 1974
Pierwszy mecz w finałach: 15 października 1950, Czechosłowacja – Polska 3:1 (15:12, 15:9, 14:16, 15:7), Sofia 1950
Pierwsze zwycięstwo w finałach: 22 czerwca 1955, Polska – Węgry 3:1 (15:12, 13:15, 15:10, 15:9), Bukareszt 1955
Zwycięstwo w finale: 13 września 2009, Polska – Francja 3:1 (29:27, 25:21, 16:25, 26:24), Izmir 2009
Pierwszy mecz w rozgrywkach: 14 maja 1998, Rosja – Polska 2:3 (15:11, 15:7, 16:17, 12:15, 11:15), Lipieck 1998
Pierwsze zwycięstwo: 14 maja 1998, Rosja – Polska 2:3 (15:11, 15:7, 16:17, 12:15, 11:15), Lipieck 1998
Pierwszy mecz w rozgrywkach: 12 września 1965, ZSRR – Polska 2:3 (15:8, 6:15, 13:15, 15:5, 7:15), Warszawa 1965
Pierwsze zwycięstwo: 12 września 1965, ZSRR – Polska 2:3 (15:8, 6:15, 13:15, 15:5, 7:15), Warszawa 1965
Pierwszy mecz w rozgrywkach: 18 listopada 2008, Japonia – Polska 3:2 (22:25, 25:15, 21:25, 25:21, 15:10), Osaka 2008
Krzysztof Mecner: Historia siatkówki. Igrzyska Olimpijskie. Katowice: "Benigier Media" Oficyna Wydawniczo-Usługowa, 2008. ISBN 978-83-924505-4-2. (pol.)
Krzysztof Mecner: Historia siatkówki. Mistrzostwa Europy. Katowice: PTP, 2005. ISBN 83-918648-2-0. (pol.)
Krzysztof Mecner: Historia siatkówki. Mistrzostwa Świata. Katowice: "Benigier Media" Oficyna Wydawniczo-Usługowa, 2007. ISBN 978-83-924505-0-4. (pol.)
W wieku XVI, z którego pochodzą pierwsze wzmianki o herbie, nie znano jego barw ani nazwy. Rekonstrukcja tych elementów pochodzi od Tadeusza Gajla, który posiłkował się herbarzem Kaspra Niesieckiego (nazwa Domaradzki) i Chrząńskiego (barwy, nazwa Miesiąc Zatajony).
Według Juliusza Karola Ostrowskiego, opisany tu herb jest odmianą herbu Miesiąc Zatajony (sub Domaradzki). Właściwy herb Miesiąc Zatajony miał mieć według niego pole błękitne, gwiazdę nad półksiężycem i trzy pióra strusie w klejnocie. Tu przyjmujemy ustalenia Tadeusza Gajla, który herb z polem błękitnym nazywa Zatajony Miesiąc II (Dolibowski). Również Józef Szymański skłania się ku opinii, że herb z samym półksiężycem, to właściwy herb Zatajony Miesiąc (autor nie podjął się jednak rekonstrukcji barw herbu).
Bezbarwny wizerunek herbu pojawia się po raz pierwszy w Panoszy Bartosza Paprockiego (1575). Nazwę herbu przekazuje dopiero Orbis Poloni Okolskiego i herbarz Niesieckiego (tu jako Domaradzki). Barwy tego herbu pojawiają się dopiero w Tablicach odmian herbowych Chrząńskiego.
Spopularyzowany jako herb pana Snitki z Pana Wołodyjowskiego Henryka Sienkiewicza, chociaż według Nałęcza-Małachowskiego Snitowscy używali herbu wymienianego przez Tadeusza Gajla jako Zatajony Miesiąc II, zaś Snitkom przysługiwały według Gajla tylko Suchekomnaty.
Tadeusz Gajl: Herbarz polski od średniowiecza do XX wieku : ponad 4500 herbów szlacheckich 37 tysięcy nazwisk 55 tysięcy rodów. L&L, 2007. ISBN 978-83-60597-10-1.
Smak – jeden z podstawowych zmysłów dostępnych organizmom, służący do chemicznej analizy składu pokarmu. U wielu organizmów smak i węch nie są oddzielone. Jako kryterium rozdzielania tych zmysłów przyjmuje się wykrywanie informacji o źródle znajdującym się w pobliżu (smak) lub oddaleniu (węch). Receptory smaku ssaków znajdują się w kubkach smakowych, podczas gdy u muszek owocowych na szczecinkach smakowych rozmieszczonych na różnych częściach ciała.
Odczuwany smak pokarmów zależy nie tylko od receptorów smakowych, ale również węchowych. Ludzie mają 5 rodzajów receptorów smakowych, odpowiadających mniej więcej ważnym grupom substancji chemicznych znajdujących się w pożywieniu:
umami -  wykrywa obecność kwasu glutaminowego, składnika większości białek, wyczuwalny np. w pomidorach.Dane substancje nie zawsze smakują tak samo przedstawicielom różnych gatunków. Przykładowo, aspartam jest odczuwany jako słodki przez ludzi, lecz nie przez myszy.
Postulowana jest też zdolność do wykrywania smaku niektórych kwasów tłuszczowych, polisacharydów (odmienny od słodkiego) czy wody, jednak na początku XXI w. nie była one jednoznacznie potwierdzona. W 2015 naukowcy zaproponowali smak oleogustus związany z wykrywaniem kwasów tłuszczowych. W 2016 roku zdobyli dowód na to, że pokarmy bogate w polisacharydy (m.in. w skrobię) mogą być wyczuwane przez kubki smakowe. Nie odkryto jeszcze jednak receptorów na języku dla skrobi. Inne potencjalne smaki, które badają naukowcy, to: smak wapnia, napojów gazowanych, metaliczny krwi oraz smak aminokwasów będących budulcem białek.
W odróżnieniu od zapachów, których ssaki mogą rozróżniać tysiące rodzajów, smaki nie są rozróżniane bardziej dokładnie niż kilka podstawowych typów.
Zasadniczo, smaki słodki, umami i lekko słony są sygnałem zachęcającym do jedzenia, podczas gdy gorzki, kwaśny i mocno słony – zniechęcającym. Rozróżnianie substancji jadalnych, bogatych w substancje odżywcze czy trujących jest pierwotną funkcją smaku. Zakres wrażliwości może pozwalać na wykrywanie z jednej strony najbardziej odżywczych pokarmów, a z drugiej na wykrywanie bardzo niskich stężeń toksyn.
Osoby, które podczas eksperymentów medycznych były poddawane działaniu słabego prądu elektrycznego przepływającego przez język, odczuwały smak określany jako "metaliczny". Prawdopodobnie źródłem tego odczucia był jednak nie kolejny typ receptorów smakowych, lecz sam fakt podrażnienia receptorów przez przepływający prąd elektryczny.
Wskutek błędnej interpretacji wyników badań przeprowadzonych pod koniec XIX wieku, przez wiele lat uważano, że różne części języka odpowiadają za czucie różnych smaków i powstała tzw. mapa rozmieszczenia kubków smakowych. W rzeczywistości różnice we wrażliwości na różne smaki różnych regionów języka i podniebienia u ssaków są niewielkie. Mimo że da się zauważyć pewne różnice w rozmieszczeniu poszczególnych komórek receptorowych na języku i podniebieniu myszy, nie oznacza to, że ich język podzielony jest na regiony wyspecjalizowane w wykrywaniu różnych smaków.
Jelenka  – górskie schronisko turystyczne w Czechach, w Sudetach Zachodnich, we wschodnich Karkonoszach, w kraju hradeckim.
Górskie schronisko położone jest na wysokości (1260 m n.p.m.) w Czechach, na północny zachód od Sowiej Przełęczy, na wschodnim zboczu Czarnego Grzbietu, na małej polanie przy granicy państwowej z Polską. Początki działalności schroniska sięgają okresu przedwojennego, kiedy od 1936 działała tutaj Emma-quellen-baude (pierwotnie domek myśliwski hrabiego Jaromira Černín-Morzin).
Nazwa źródła Emma-quellen nawiązywała do imienia matki hrabiego Jaromira Černín-Morzin, zmarłej przedwcześnie w 1905 hr. Emmy Černín.
Jerzy Adamski (ur. 14 marca 1937 w Sierpcu, zm. 6 grudnia 2002 w Bydgoszczy) – bokser polski, medalista olimpijski, mistrz Europy.
Reprezentował barwy Polonii Piła, a potem klubów bydgoskich - Brdy, Startu i Astorii w latach 1953 - 1970. Jego największym sukcesem było wicemistrzostwo olimpijskie w 1960 - na igrzyskach w Rzymie uległ dopiero w finale Włochowi Francesco Musso. Zdobył również dwa medale mistrzostw Europy - w Lucernie 1959 sięgnął po złoto, w Moskwie 1963 po brąz. Wszystkie te sukcesy odniósł w kategorii piórkowej; startował również w mistrzostwach Europy w kategorii koguciej w Pradze 1957, ale odpadł w ćwierćfinale.
Polski Komitet Olimpijski: Jerzy Adamski – sylwetka w portalu www.olimpijski.pl. www.olimpijski.pl. [dostęp 31 maja 2014].
Sikora żółtobrzucha (Pardaliparus venustulus) – gatunek niewielkiego ptaka z rodziny sikor (Paridae), zamieszkujący zachodnie i centralne Chiny. Dość liczny na swoim obszarze występowania, w okresie niegodowym często widziany w dużych wielogatunkowych stadach ptaków. W większości nie przelotny.
Różnice w ubarwieniu są widoczne pomiędzy płciami jak i pomiędzy dorosłymi i niedojrzałymi ptakami. Samce mają czarne głowy z białymi policzkami i białą plamą na czubku głowy, jaskrawożółte pierś i podbrzusze. Wierzch ciała, skrzydła i charakterystycznie krótki ogon są czarnoniebieskie z białymi szlaczkami. Ubarwienie u samców jest bardziej jaskrawe w okresie godowym przypadającym na wiosnę. Głowy samic są zielonożółte z białymi policzkami. Wierzch ciała, skrzydła i charakterystycznie krótki ogon samice też mają koloru zielonożółtego z jaśniejszymi szlaczkami. Pierś i podbrzusze są żółtozielone.
Lasy wyżynne i górskie. Zamieszkuje także okolice ludzkich osiedli, jeśli dostępne są drzewa potrzebne do gnieżdżenia się. 
Jochen Martens, Dieter Thomas Tietze & Yue-Hua Sun, Molecular phylogeny of Parus (Periparus), a Eurasian radiation of tits (Aves: Passeriformes: Paridae),(2005).
Kajetan Jaxa-Marcinkowski krypt.: Jaxa M. K.; K. J. M.; Kaj. Jaxa Marc...; M... Jaxa K., (ur. około 1788 na Wołyniu, zm. 1832 w Warszawie) – polski poeta, grafoman, tłumacz i pedagog.
Urodził się przypuszczalnie na Wołyniu. Jego ojcem był Tadeusz Marcinkowski, podczaszy buski. Kajetan uczęszczał do szkoły w Międzyrzeczu Koreckim, a potem do Liceum Krzemienieckiego. Sławę poetycką zdobył w salonach ziemiaństwa wołyńskiego, bywając u Czackich, Jabłonowskich i Rzewuskich. W czasie kuratorii T. Czackiego, przez 2 lata był zastępcą wizytatora szkolnego w guberni wołyńskiej. Od 1818 roku w Warszawie, gdzie wprowadzony na salony przez J. Tarnowskiego, stał się wkrótce bywalcem obiadów literackich u W. Krasińskiego, w którego pałacu niebawem zamieszkał. Pseudoklasycy warszawscy (z inspiracji K. Koźmiana i L. Osińskiego) uznali Marcinkowskiego za grafomana. Od roku 1820 do 1822 przebywał w Lublinie na zaproszenie Franciszka Morawskiego, a następnie u Czartoryskich w Puławach. Potem, dzięki staraniom K. Koźmiana, otrzymał posadę inspektora szkolnego w Płocku - jedynym warunkiem było nieogłaszanie przez Marcinkowskiego swych wierszy. Przed wybuchem powstania listopadowego poważnie zachorował, z objawami choroby umysłowej przewieziony do Warszawy, zmarł w szpitalu bonifratrów w 1832 roku. Prawdopodobną przyczyną śmierci był obłęd.
Pierwszy zbiorek poezji Zabawy wierszem dla płci pięknej poświęcone, własne i tłumaczenia wydał w 1818 roku w Warszawie. Znajdował się w nim m.in. poemat heroikomiczny Gorset. Za sprawą tych poezji pseudoklasycy warszawscy uznali Jaxę-Marcinkowskiego za grafomana. Kolejne poezje wydał w 1819 roku w zbiorze Upominek dla młodzieży polskiej płci obojga, w Lublinie napisał utwory dramatyczne wierszem (Pszonka, Irena, księżna kijowska, Teraźniejsza przyjaźń). W osobnym tomiku wydał tłumaczenia poezji francuskiej, niemieckiej i rosyjskiej (Rozrywka w samotności). W 1826 roku w Warszawie wydał Rzeki polskie. Poema, pomniki sławy narodowej opiewające.... Posadę w Płocku Jaxa-Marcinkowski otrzymał pod warunkiem niepublikowania wierszy. Morawski, Dominik Lisiecki, Gustaw Olizar, Konstanty Gaszyński i Jan Ignacy Moll publikowali ośmieszające go wiersze, niekiedy podpisywane jego nazwiskiem. Później niektórzy krytycy bronili dzieła Jaxy przed zarzutami grafomanii – m.in. Zienkowicz i Paweł Hertz. Spotyka się opinie, że poziom literacki dzieł Jaxy-Marcinkowskiego nie odbiegał od przeciętnego, a drwiny i szyderstwa prowokowała megalomania autora, będąca przypuszczalnie pierwszym objawem choroby psychicznej.
Kajetan Koźmian pisał o nim w swoich pamiętnikach: „Marcinkowski był tak dziwnem, niepojętem i niepoprawnem zjawiskiem, że dziś każdy kto na jego portrecik w jednej tylko pozie deklamacyi podchwyconej zręcznym pędzlem Sokołowskiego spojrzy, od śmiechu mimowolnego utrzymać się nie może. Jakże więc nie przebaczać śmiechu i żartów tym wszystkim, którym się żyjąca jego osoba nastręczała, i w rozmaitych jedne od drugich śmieszniejszych położeniach nieustannie przed oczyma snuła?”
Zabawy wierszem dla płci pięknéy poświęcone, własne i tłumaczenia, Warszawa 1818; fragmenty przedr. P. Hertz w: Zbiór poetów polskich XIX w. księga 1, Warszawa 1959; zawartość: Gorset. Poema heroi-comicum, wiersz rycersko-wesoły; Przypadek Abdula. Powieść arabska; Bajki; Przekłady poz. 2 oraz różne wiersze drobniejsze oryginalne i tłumaczone
Rzeki polskie. Poema pomniki sławy narodowej opiewające... napisane w roku 1821, w Warszawie, w Drukarni N. Glücksberga, 1826; dedykacja I. Czartoryskiej
Rzut oka na stan tegoczesny oświecenia w Polscze i sposoby dalszego rozwinięcia instrukcyi krajowey, Warszawa 1823
Teraźniejsza przyjaźń. Komedia, niewydana; inform. J. S. Bystroń i A. Bar.Liczne jego wiersze znajdowały się w rękopisie Biblioteki Krasińskich, sygn. 4476.
A. Pope: Wiersz o krytyce. W angielskim języku napisany, a przez... z różnych francuskich tłumaczeń na ojczysty język przełożony, Berdyczów 1816
Ch. A. Demoustier: O wychowaniu bóstwa piękności przez jej nauczycielki, Godziny. Wyjątek z dzieła o mitologii, wyd. zobacz Ważniejsze dzieła poz. 1
Rozrywka w samotności. Tłumaczenia wierszem, Warszawa: Drukarnia Zawadzkiego i Węckiego Uprzywileiowanych Drukarzy i Księgarzy Dworu Królestwa Polskiego 1821; dedykacja J. M. Fredrze; tu m.in.: przekł. wierszy N. M. Karamzina (Do niestałej kochanki, Wybór osobliwszy w miłości), I. I. Dmitriewa (Żona modna), J. P. C. Floriana (Koń w Andaluzji).
Zofia Lewinówna. „Kajetan Jaksa-Marcinkowski”. W: Literatura polska. Przewodnik encyklopedyczny Tom I, PWN, Warszawa 1984, ​ISBN 83-01-01520-9​, s. 638
T. 5: Oświecenie. W: Bibliografia Literatury Polskiej – Nowy Korbut. Warszawa: Państwowy Instytut Wydawniczy, 1967, s. 302-303.
Tektonik (Graueria vittata) – gatunek małego ptaka z rodziny chwastówkowatych (Cisticolidae), zamieszkujący Afrykę.
Gatunek i rodzaj po raz pierwszy opisany przez niemieckiego ornitologa Ersnta Harterta w 1908 roku w czasopismie Bulletin of the British Ornithologists' Club. Jako miejsce typowe autor wskazał pierwotny las 90 kilometrów na zachód od Jeziora Alberta Edwarda (obecne Jezioro Edwarda) w Kongu Belgijskim (obecnie Demokratyczna Republika Konga), na wysokości 1600 m n.p.m. Holotyp (NHMT, nr 1987) pochodził z kolekcji austriackiego ornitologa Rudolfa Grauera.
Takson monotypowy o niepewnej pozycji systematycznej, umieszczany w rodzinie pokrzewkowatych (Sylviidae), krótkosterków (Macrosphenidae) lub traktowany jako incertae sedis. Mielczarek i Kuziemko umieszczają tektonika w podrodzinie popielatek (Eremomelinae) w rodzinie chwastówkowatych (Cisticolidae), zaznaczając jednak, że pokrewieństwo tego ptaka w stosunku do pozostałych taksonów tej podrodziny jest niejasne.
Nazwa rodzajowa honoruje Rudolfa Grauera (1871–1927), austriackiego ornitologa, kolekcjonera w tropikalnej Afryce w latach 1904–1911.
Mocny dziób, matowe upierzeniu o zielonkawo-oliwkowej barwie, głowa i dolne części ciała blade. Czubek głowy jest ciemno zielonooliwkowy; górne części ciała, skrzydeł i ogon o barwie zielonkawo-oliwkowej; bok głowy do górnej części piersi czarniawy i bladobiały. Pozostałe dolne części ciała zielonooliwkowe z szerokimi szarawobiałymi paskami na całej środkowej powierzchni brzucha. Tęczówka czerwono-brązowa, górna część dzioba czarniawa, dolna niebieskawo-szara. Nogi koloru niebieskoszarego. Płcie podobne w wyglądzie. Młode ptaki nieopisane.Rozmiary
Długość ciała – 14 cm, masa – od 14 do 18 g. Wymiary podane przez Ernsta Harterta: długość skrzydła 60–62,5 mm, długość ogona 58–60 mm, długość stępu 28,5–29,5 mm.
Tektonik występuje we wschodniej Demokratycznej Republice Konga (wyżyny na zachód od Jeziora Edwarda, na południe do gór Itombwe), południowo-zachodniej Ugandzie (Nieprzenikniony Las Bwindi), we wschodniej Rwandzie (Park Narodowy Lasu Nyungwe) oraz w północno-zachodnim Burundi.
Gatunek osiadły, zamieszkujący gęstą roślinność (np. krzaczasty podszyt, pnącza winorośli i wysokie drzewa) w lasach galeriowych oraz pierwotnych, górskich lasach na wysokości od 1500 do 2500 m n.p.m..
Tektonik poluje głównie na chrząszcze (w tym ryjkowcowate (Curculionidae)) oraz małe mrówki i gąsienice, a sporadycznie nawet małe pająki i ślimaki. Pożywnie zdobywa zazwyczaj w parach; czasami dołącza do innych gatunków ptaków. Pokarm zbiera z małych gałęzi i liści.Głos
Delikatnie wzrastające mruczenie „hrrrrrrrrrr”, trwający średnio 1,5 sekundy, powtarzane co 3-4 sekundy; również miękkie, niewyraźne alarmujące „fiiiu”.Lęgi
Ptaki w kondycji rozrodczej w Ugandzie spotykane w marcu. W Demokratycznej Republice Konga trele godowe zarejestrowane szczególnie podczas okresu od marca do maja. Brak informacji na temat ilości zniesionych jaj, okresu inkubacji i wychowu młodych.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC (ang. Least Concern, najmniejszej troski). Globalna populacja wydaje się stabilna z powodu braku dowodów na spadek jej liczebności lub istotne zagrożenia. Ptak słabo poznany, ale dość powszechny w części swoich małych i ograniczonych siedlisk.
Marian Banaś (ur. 13 lipca 1955 w Piekielniku) – polski urzędnik państwowy, w latach 2005–2008 i 2015–2016 podsekretarz stanu w Ministerstwie Finansów, w latach 2005–2008 i 2015–2017 szef Służby Celnej, od 2016 sekretarz stanu w tym Ministerstwie Finansów, od 2017 szef Krajowej Administracji Skarbowej.
W 1979 ukończył studia na Wydziale Prawa i Administracji Uniwersytetu Jagiellońskiego. W 1980 ukończył studia podyplomowe z zakresu religioznawstwa na UJ. Studiował też filozofię na Papieskiej Akademii Teologicznej. Odbył pozaetatową aplikację sądową zakończoną w 1996 egzaminem sędziowskim oraz aplikację Najwyższej Izby Kontroli. Ukończył również Podyplomowe Studia Audytu Wewnętrznego (2009–2010).
Od 1976 organizator kolportażu i kolporter niezależnych wydawnictw w Krakowie i na Podhalu. W latach 1976–1980 jako jeden z założycieli działał w ramach lokalnej Akcji na rzecz Niepodległości. Od 1977 działacz Studenckiego Komitetu Solidarności, od 1978 Instytutu Katyńskiego, w latach 1979–1981 Ruchu Obrony Praw Człowieka i Obywatela i Konfederacji Polski Niepodległej, a w latach 1980–1981 Ruchu Młodej Polski.
W latach 1981–1983 odbywał karę pozbawienia wolności za działalność w „Solidarności”. W 1984 współzałożyciel Komitetu Pomocy Więzionym za Przekonania (od 1985 Komitetu Obrony Więzionych i Prześladowanych za Przekonania Polityczne „Solidarności” Regionu Małopolska). W latach 1984–1987 redaktor naczelny podziemnego pisma „Homo Homini”. W 1985 współtwórca Polskiej Partii Niepodległościowej, był członkiem prezydium rady naczelnej PPN, w latach 1985–1989 pełnił funkcję przewodniczącego PPN na okręg południowy.
Doradzał ministrowi spraw wewnętrznych Antoniemu Macierewiczowi w okresie rządu Jana Olszewskiego. W latach 1992–2005 pracował w Najwyższej Izbie Kontroli na różnych stanowiskach (m.in. głównego specjalisty). Od 21 listopada 2005 do 2 stycznia 2008 był podsekretarzem stanu w Ministerstwie Finansów, w tym od 28 listopada 2005 także szefem Służby Celnej. 19 listopada 2015 ponownie objął oba te stanowiska. 9 grudnia 2016 powołany na stanowiska sekretarza stanu w Ministerstwie Finansów, a także szefa Krajowej Administracji Skarbowej (obowiązki w KAS objął 1 marca 2017, dzień wcześniej została zlikwidowana Służba Celna).
Gromada Czarnowąsy – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Czarnowąsy z siedzibą GRN w Czarnowąsach (obecnie w granicach Opola) utworzono – jako jedną z 8759 gromad na obszarze Polski – w powiecie opolskim w woj. opolskim, na mocy uchwały nr VII/26/54 WRN w Opolu z dnia 4 października 1954. W skład jednostki weszły obszary dotychczasowych gromad Czarnowąsy, Borki i Świerkle ze zniesionej gminy Czarnowąsy w tymże powiecie. Dla gromady ustalono 27 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie opolskim reaktywowano gminę Czarnowąsy, zniesioną ponownie 1 stycznia 1975.
Darius Petrošius (ur. 2 lipca 1975 w Milgaudžiai w rejonie tauroskim) – litewski polityk, prawnik i samorządowiec, poseł Sejm Republiki Litewskiej.
Syn Pranasa Petrošiusa, działacza Litewskiej Partii Socjaldemokratycznej i mera Taurogów. W 1993 ukończył szkołę średnią w Taurogach. Kształcił się na Uniwersytecie Michała Römera, na którym w 1998 ukończył studia prawnicze, a w 2004 doktoryzował się. W latach 1996–1998 pracował w służbie ochrony osób publicznych w ramach Ministerstwa Spraw Wewnętrznych, następnie do 2008 jako nauczyciel akademicki na macierzystej uczelni. W latach 2000–2003 był zatrudniony także w Litewskiej Akademii Wojskowej im. gen. Jonasa Žemaitisa. Od 2003 obejmował dyrektorskie stanowiska w spółkach prawa handlowego.
Zaangażował się w działalność polityczną również w ramach LSDP. W 2011 uzyskał mandat radnego rejonu tauroskiego. W wyborach w 2012 z ramienia socjaldemokratów został wybrany do Sejmu Republiki Litewskiej. W 2016 bez powodzenia ubiegał się o poselską reelekcję. W 2019 ponownie został radnym rejonu tauroskiego.
Józef Sasin (ur. 19 stycznia 1934 w Wygodzie) – polski generał brygady, wysoki funkcjonariusz Służby Bezpieczeństwa Ministerstwa Spraw Wewnętrznych, dyrektor Departamentu Ochrony Gospodarki Ministerstwa Spraw Wewnętrznych 1989–1990, dyrektor Departamentu V MSW w 1981, naczelnik Wydziału VII Departamentu III MSW 1976-1979, funkcjonariusz Departamentu III od 1970, funkcjonariusz WUBP w Szczecinie 1954-1956.
Syn Henryka i Marii. Od 1953 był pracownikiem MBP, zajmował się ochroną kontrwywiadowczą przemysłu. W latach 1973–1974 był uczestnikiem kursu specjalnego w Wyższej Szkole KGB w Moskwie. Był zastępcą naczelnika Wydziału VI Departamentu III MSW (Służba Bezpieczeństwa) do grudnia 1981 i naczelnikiem Wydziału VII Departamentu III MSW (nadzór nad strukturami Solidarności w zakładach pracy) do 1983.
Po wprowadzeniu stanu wojennego 23 grudnia 1981 zastępca Ministra Spraw Wewnętrznych Bogusław Stachura wydał decyzję „w sprawie powołania grupy operacyjnej w celu koordynacji zadań w zakresie realizacji działań operacyjnych w stosunku do związków zawodowych Solidarność”. Kierownikiem tej grupy został Józef Sasin.
Po upadku PRL zajął się biznesem. Pod nieobecność Edwarda Mazura reprezentował jego interesy w Polsce.
Był jedną z ostatnich osób, które widziały nadinsp. Marka Papałę żywego (Papała odwiedził jego mieszkanie, aby spotkać się z Edwardem Mazurem).
Parafia Dobrego Pasterza w Aktobe (Aktiubińsku) – rzymskokatolicka parafia w Aktobe, w Kazachstanie, znajduje się w Administraturze Apostolskiej Atyrau (obwód aktobski). Została utworzona w 1978.
Obecność kościoła katolickiego w Aktobe związana jest z przymusowym wysiedleniem Niemców z Ukrainy w okresie II wojny światowej. Niemieccy katolicy zbierali się w niedziele i święta na zmianę w kilku domach, zazwyczaj nocą, by uniknąć prześladowań. Po wydaniu przez władze zakazu zbierania się na modlitwę w domach, ludzie zaczęli modlić się na cmentarzu, jednak i tego w 1975 zabroniono. 
Otrzymawszy w 1978 od władz centralnych w Moskwie pozwolenie na spotkania modlitewne w jednym miejscu, za pieniądze wiernych zakupiono dom mieszkalny,  który przystosowano pod kaplicę. Pierwszym proboszczem parafii był ks. Karl Thomas Gumpenberg, który przyjechał w grudniu 1979 z Łotwy. Od tego czasu liczba parafian zaczęła się zwiększać i wierni powoli przestawali mieścić się w domu modlitwy. W maju 1981 rozpoczęła się budowa świątyni w oparciu o środki finansowe parafian (organy jak i całe wyposażenie kościoła przywieziono z Rygi). Świątynię poświęcił 9 października 1983 biskup Valerijans Zondaks, biskup pomocniczy diecezji ryskiej, której podlegała parafia w Aktobe.
Po śmierci proboszcza parafii, ks. Gumpenberga, do Aktobe przyjeżdżali czasowo kapłani: ks. Jan Pawłowski (1984) i ks. Aleksander Bień (1985). Od lipca 1985 do listopada 1988 r. nowym proboszczem mianowano ks. Josefa Wertha, obecnego biskupa Nowosybirska. Od grudnia 1988 do listopada 1992 proboszczem parafii był pochodzący z Litwy ks. Jonas Zubrus, który w obliczu masowego wyjazdu wiernych do Niemiec powrócił na Litwę. W tym czasie zmalała liczba wiernych, nad którymi duszpasterstwo sprawował ks. Clemens Pickel, obecny biskup Saratowa, Dekretem Apostolskiego Administratora Kazachstanu Jana Pawła Lengi z 21 października 1993 proboszczem parafii w Aktobe został ks. Guido Becker, niemiecki kapłan z Meinz, zaś wikarym ks. Tadeusz Smereczyński, Polak z diecezji lubelskiej. 10 lutym 1994 potwierdzono wezwanie parafii: Rzymskokatolicka Parafia Dobrego Pasterza. Pierwsza państwowa rejestracja parafii miała miejsce 1 czerwca 1994, zaś 30 listopada 1997 przerejestrowano parafię w resorcie sprawiedliwości rejonu Aktobe.
Msze, do tej pory odprawiane jedynie po niemiecku, zaczęto celebrować również po rosyjsku. Zaczęła zwiększać się liczba parafian. Od 1995 katechiści wędrowni Drogi Neokatechumenalnej przeprowadzają coroczną pracę ewangelizacyjną, owocem której są dwie wspólnoty. Papież Jan Paweł II przysłał do Aktobe, na prośbę biskupa Jana Pawła Lengi i proboszcza parafii, chrześcijańskie rodziny dla plantatio Ecclesiae: dwie rodziny z Hiszpanii (1995 i 2005) oraz jedną rodzinę z Włoch (2000). Przybyły również nauczycielki z tych krajów. 
W maja 1998 po wyjeździe ks. Beckera do Niemiec, dekretem biskupa Jana Pawła Lengi administratorem parafii został wyznaczony ks. Tadeusz Smereczyński. Od 6 sierpnia 1999 aktobska parafia podlega pod Administraturę Apostolską Atyrau. Dekretem Administratora Apostolskiego ks. Janusza Kalety z  20 października 1999 proboszczem parafii w Aktobe został wyznaczony ks. Tadeusz Smereczyński. 
Od 1995 do 2003 terytorium parafii wzrosło poprzez nabycie pobliskich działek z 660 do 5257 m². Na terytorium parafii, niedaleko świątyni znajdują się: dom ewangelizacyjny, biblioteka, plebania i dom dla przyjeżdżających gości. Od 2003 w ramach parafialnej akcji Caritas działają: stołówka, ambulatorium, łaźnia i pralnia dla ubogich. W 2008 oddano do jej użytku nowy dom.
Akademia Muzyczna im. Ignacego Jana Paderewskiego w Poznaniu – polska państwowa uczelnia muzyczna w Poznaniu powstała w 1920 roku. Ulokowana jest przy ul. Święty Marcin 87 w dawnym Domu Ewangelickim – Evangelisches Vereinhaus, zaprojektowanym w latach 1907−1908 przez architekta Johannesa z Charlottenburga. Uczelnia posiada również Dom Studenta, położony przy ulicy Wronieckiej w Poznaniu.
Państwowa Akademia i Szkoła Muzyczna w Poznaniu powstała w 1920 roku. Dwa lata później zamieniono jej nazwę na Państwowe Konserwatorium Muzyczne. W latach 1920−1925 przy Państwowym Konserwatorium Muzycznym działał Wydział Dramatyczny prowadzony przez Nunę Młodziejowską-Szczurkiewiczową. Od 1926 roku została uznana za szkołę średnią. W 1945 roku reaktywowano ją jako Państwową Wyższą Szkołę Muzyczną, sześć lat później włączono do niej powstałą w 1947 roku Państwową Wyższą Szkołę Operową. Obecną nazwę uczelnia otrzymała w 1 stycznia 1982.
Z poznańską uczelnią związani byli m. in. dyrygenci – Walerian Bierdiajew, Stanisław Wisłocki; pianiści – Olga Iliwicka-Dąbrowska, Władysław Kędra, Raul Koczalski, Stanisław Szpinalski; kompozytorzy – Florian Dąbrowski, Andrzej Koszewski, Stefan Bolesław Poradowski, Tadeusz Szeligowski; śpiewacy – Antonina Kawecka, Marian Kouba, Stanisław Romański, Irena Winiarska; skrzypkowie – Jadwiga Kaliszewska, Edward Statkiewicz; perkusista – Jerzy Zgodziński.
Akademia Muzyczna jest ważnym ośrodkiem życia muzycznego Poznania, prowadzi m. in. Letnie Koncerty Ratuszowe, Rodzinne Spotkania z Poezją i Muzyką oraz współorganizuje Międzynarodowy Konkurs Organowy im. Feliksa Nowowiejskiego. Uczelni współpracuje z Filharmonią Poznańską im. Tadeusza Szeligowskiego, Towarzystwem Muzycznym im. Henryka Wieniawskiego, Teatrem Wielkim im. Stanisława Moniuszki, Teatrem Muzycznym w Poznaniu, Teatrem Polskim w Poznaniu, Centrum Kultury „Zamek” oraz Estradą Poznańską. Dzięki podpisanym porozumieniom Akademia brała udział w organizacji wielu znaczących festiwali, między innymi Poznańskiej Wiosny Muzycznej, Festiwalu Nostalgia, Międzynarodowego Festiwalu Teatralnego MALTA, Festiwalu Made in Chicago, Festiwalu Poznań Baroque.
W dniu 9 października 2006 roku dobiegła końca budowa nowej sali koncertowo-multimedialnej – Auli Nova projektu Jerzego Gurawskiego, która otrzymała tytuł „Budowa Roku 2006” i nagrodę pierwszego stopnia w kategorii „Obiekty użyteczności publicznej”.
Uczelnia należy do European Association of Music Conservatoires (AEC) oraz Association of Baltic Academies of Music (ABAM). 
Poznańska uczelnia jest jedną z ośmiu uczelni muzycznych w Polsce. W latach 1945-2005 dyplomy ukończenia studiów otrzymało łącznie (w Poznaniu i Filii w Szczecinie) ponad 3500 absolwentów. Obecnie w poznańskiej Akademii uczy się ponad 700 osób pod kierunkiem 240 nauczycieli akademickich, w tym 53 z tytułem profesora.
Wydział V – Instrumentów Smyczkowych, Harfy, Gitary i Lutnictwa (jako jedyny w kraju kształci lutników)
W uczelni wykładali m.in.: Antonina Kawecka, Jarosław Mianowski, Jan Astriab, Stefan Stuligrosz, Andrzej Koszewski.
Zenon Pałat, Reprezentacyjna zabudowa przedpola zburzonej Bramy Berlińskiej, w: Kronika Miasta Poznania, nr 1/2006, Wydawnictwo Miejskie, Poznań, 2006, s. 348-370, ISSN 0137-3552.
Atlas architektury Poznania, JanuszJ. Pazder (red.), AleksandraA. Dolczewska, Poznań: Wydawnictwo Miejskie, 2008, ISBN 978-83-7503-058-7, OCLC 316600366 .
Scooby Doo (tytuł oryginalny: Scooby-Doo) – seria amerykańskich seriali i filmów animowanych dla dzieci, produkowana od 1969 roku do dziś. Jej głównymi bohaterami jest czworo nastolatków i ich mówiący pies, Scooby Doo, którzy podróżują po świecie, rozwiązując zagadki kryminalne. Najczęściej są w nie zamieszani przestępcy przebrani za upiory, rzadziej prawdziwe duchy.
Scooby Doo został stworzony przez Joego Ruby’ego i Kena Spearsa dla studia Hanna-Barbera. Od 1998 roku produkcją kolejnych odsłon serii zajmuje się Warner Bros. Animation. Pierwszy serial, Scooby Doo, gdzie jesteś?, zadebiutował na antenie amerykańskiej stacji telewizyjnej CBS 13 września 1969 roku. Dotychczas powstało dwanaście seriali o Scoobym Doo, z czego ostatni, Wyluzuj, Scooby Doo!, zadebiutował w 2015 roku. Począwszy od 1979 roku produkowane są także filmy animowane, których powstawało 39. Wyprodukowano także cztery filmy aktorskie, liczne odcinki specjalne, gry wideo i sztuki teatralne.
Czworo przyjaciół: Fred Jones, Daphne Blake, Velma Dinkley i Norville „Kudłaty” Rogers oraz ich gadający pies, Scooby Doo (w filmie „Scooby-Doo! Strachy i patałachy” jego właściwe imię brzmiało Scoobert Doo), którzy tworzą Tajemniczą Spółkę, jeżdżą po świecie vanem, znanym jako Wehikuł Tajemnic (w filmie „Scooby-Doo! Strachy i patałachy” lokuje się on w garażu Daphne, ale w późniejszych serialach posiada go Kudłaty) Scooby i Kudłaty często natrafiają na potwory i tajemnicze sprawy, które Fred i dziewczyny postanawiają wyjaśnić, ku niezadowoleniu Scooby’ego i Kudłatego, którzy wolą jeść, niż rozwiązywać zagadki. Przeszukując różne miejsca, przyjaciele rozdzielają się na dwie zgrane drużyny. Pierwszą stanowią Fred, Daphne i Velma, natomiast drugą – Scooby i Kudłaty, choć w serialu Scooby Doo, gdzie jesteś? Velma często idzie ze Scoobym i Kudłatym. Przeważnie to Kudłaty i Scooby pierwsi wpadają na potwora i ponieważ są tchórzami, uciekają z wielkim krzykiem. Często również się przebierają, aby zmylić straszydło. Tymczasem Fred i dziewczyny znajdują ślady. Wolą ścigać potwory, niż przed nimi uciekać, ale robią to drugie, gdy nie mają wyboru. Daphne często zostaje uprowadzona przez potwora, zwłaszcza w starszych kreskówkach. Velma, mająca bardzo słaby wzrok, co pewien czas gubi okulary, bez których staje się kompletnie bezradna i czasem wpada w kłopoty. W końcu ekipa zastawia pułapkę, którą Scooby i Kudłaty często niechcący psują, by następnie złapać potwora w inny, nieraz zaskakujący sposób. W końcu przyjaciele demaskują potwora jako przebierańca i wyjaśniają jego plany.
Na pomysł Scooby’ego Doo wpadł Fred Silverman z CBS, gdy coraz więcej kreskówek opowiadało o superbohaterach. Początkowo miał to być serial Mysteries Five opowiadając o pięciu nastolatkach demaskujących potwory – byli to: Geoff, Mike, Kelly, Linda i jej brat „W.W.”. Później zaszły zmiany w postaciach – Geoff i Mike stali się Ronniem, który potem przekształcił się we Freda, Kelly została Daphne, Linda – Velmą a „W.W.” – Kudłatym, który przestał być bratem Velmy; do postaci dołączył pies. Zaszły też zmiany w tytule – Mysteries Five zmieniło się w Who’s S-S-Scared?. Podczas lotu samolotem Silverman usłyszał w piosence Franka Sinatry Strangers in the Night słowa „Dooby-Dooby-Doo...”. Serialowy pies przybrał imię Scooby Doo.
13 września 1969 w CBS, w sobotnim bloku porannych kreskówek wyemitowano pierwszy odcinek serialu Scooby Doo, gdzie jesteś?. W roku 1970 zakończono produkcję. W 1972 pojawił się sequel Nowy Scooby Doo, którego odcinki z 25 minut wydłużono do 45 minut.
Wkrótce Fred Silverman przeniósł się z CBS do ABC. Scooby Doo przeniósł się wraz z nim. W 1976 pojawił się Scooby Doo, który kręcono w podobnym stylu co Scooby Doo, gdzie jesteś?. Dwa kolejne seriale nosiły ten sam tytuł – Scooby i Scrappy Doo'. W obu do głównych postaci dołączył siostrzeniec Scooby’ego – Scrappy Doo. W pierwszym serialu (1979) zagadki rozwiązywała cała szóstka postaci, a w drugim (1980) tylko Kudłaty z oboma psimi bohaterami. W kolejnym serialu – Nowy Scooby i Scrappy Doo/Nowe zagadki Scooby Doo (1983) do tej trójki dołącza tylko Daphne, podobnie jak w 13 demonów Scooby Doo (1985), gdzie oprócz tego pojawiają się nowe postacie. Ostatnim serialem w ABC został Szczeniak zwany Scooby Doo (1988), który pokazuje losy pięciu głównych postaci w okresie dzieciństwa (ok. 10 lat) – ponownie bez Scrappy’ego. „Scooby i drużyna gwiazd” to kolejny serial animowany, tym razem również z innymi postaciami z kreskówek. W Polsce nie miał on nigdy telewizyjnej premiery ani wersji dubbingowej.
W 1991 zakończono produkcję Szczeniaka... Wtedy rozpoczęła się dla seriali długa przerwa (i tak w produkcji były jeszcze filmy). W 2001 zmarł William Hanna; Hanna-Barbera się rozwiązało, tworząc Cartoon Network Studios. Scooby Doo przeniósł się do Warner Bros. Animation. Rozpoczęto produkcję seriali rysowanych komputerowo, unowocześniono fabułę. Najpierw powstał Co nowego u Scooby’ego? (2002), a potem Kudłaty i Scooby Doo na tropie (2006), który już w zupełności różnił się od swoich poprzedników. Także stacja telewizyjna się zmieniła – pierwszy z seriali emitowano w The WB, drugi w The CW. W 2010 roku powstał kolejny serial z przygodami psa o detektywistycznych zdolnościach: Scooby Doo i Brygada Detektywów.
Pierwszy film animowany z serii pojawił się w roku 1979, a był to Scooby Doo podbija Hollywood. Został on wyemitowany premierowo w ABC. W kolejnych filmach ABC zagadki potworów rozwiązywali Scooby, Kudłaty i Scrappy: Scooby Doo i Bracia Boo (1987), Scooby-Doo i oporny wilkołak (1988), Scooby Doo: Szkoła upiorów (1989). Kolejny film, Scooby Doo i baśnie z tysiąca i jednej nocy (1994), już bez Scrappy’ego, został premierowo wyemitowany w TBS.
Później przyszedł czas na pełnometrażowe filmy Scooby Doo wydawane na DVD. Warner Bros. Animation i Hanna-Barbera stworzyły we współpracy filmy: Scooby Doo na Wyspie Zombie (1998), Scooby Doo i duch czarownicy (1999), Scooby Doo i najeźdźcy z kosmosu (2000) oraz Scooby Doo i cyberpościg (2001). Wówczas zmieniono kompletnie wygląd głównych bohaterów.
Sukces tych filmów doprowadził do kontynuowania seriali (powstał Co nowego u Scooby’ego?) i filmów Scooby Doo – już w samym Warner Bros. powstały: Scooby Doo i legenda wampira (2003), Scooby Doo i meksykański potwór (2003), Scooby Doo i potwór z Loch Ness (2004), Aloha, Scooby Doo (2005), Scooby Doo na tropie Mumii (2005), Scooby Doo!: Ahoj piraci! (2006), Scooby Doo i śnieżny stwór (2007) Scooby Doo i Król Goblinów (2008),  Scooby Doo i miecz samuraja (2009), Scooby Doo: Abrakadabra-Doo (2010), Scooby Doo: Wakacje z duchami (2010), Scooby Doo: Epoka Pantozaura (2011), Scooby Doo: Pogromcy wampirów (2011), Scooby Doo: Wielka draka wilkołaka (2012).
W 2010 roku powrócono do pierwotnego wyglądu bohaterów. Od tamtej pory powstały filmy: Scooby Doo: Abrakadabra-Doo (2010), Scooby Doo: Wakacje z duchami (2010), Scooby Doo: Epoka Pantozaura (2011), Scooby Doo: Pogromcy wampirów (2011), Scooby Doo: Wielka draka wilkołaka (2012), Scooby Doo: Maska Błękitnego Sokoła (2013), Scooby Doo: Upiór w Operze (2013), Scooby Doo: WrestleMania – Tajemnica ringu (2014), Scooby-Doo! Frankenstrachy (2014), Scooby-Doo!: Pora księżycowego potwora (2015), Scooby-Doo i Kiss: Straszenie na scenie (2015), Scooby-Doo! i WWE: Potworny wyścig (2016), Scooby-Doo! Na Dzikim Zachodzie (2017).
W tym samym czasie utworzono także jeden film kukiełkowy, Scooby-Doo! Wyprawa po mapę skarbów (2013), oraz dwa filmy przy użyciu klocków lego: telewizyjny Scooby Doo i Czarny Rycerz (2015) oraz Lego Scooby-Doo: Nawiedzone Hollywood (2016).
Yabba Doo – postać z serialu Scooby i Scrappy Doo z sezonu trzeciego, kuzyn Scooby’ego. Biały w czarne łatki. Ma sterczącą sierść, czerwoną apaszkę i brązowy kapelusz szeryfa. Jego powiedzonkiem jest Yippity-Yabbity-Doo, ponieważ Yabba-Dabba-Doo zostało wcześniej zajęte przez Freda Flintstona.
Vincent Van Ghoul – czarodziej z serialu 13 demonów Scooby Doo. Jest przyjacielem Flim-Flama i pomaga piątce przyjaciół w rozwiązaniu zagadek. Nie rozstaje się ze swoją czarodziejską kulą. W Scooby Doo i Brygada Detektywów jest aktorem, a Scooby i Kudłaty oglądają horrory z jego udziałem.
Scooby Dum – kuzyn Scooby’ego występujący czasami w serialu Scooby Doo. Biały w czarne łatki. Nosi czerwoną obrożę i czerwoną czapkę. W przeciwieństwie do kuzyna, marzy o tym, by zostać detektywem.
Flim-Flam – nastolatek, bohater z serialu 13 demonów Scooby Doo. Pomagał Scooby’emu, Kudłatemu, Daphne i Scrappy’emu złapać demony. Flim-Flam kradł i handlował skradzionymi rzeczami.
Scooby Dee – kuzynka, a zarazem obiekt westchnień Scooby’ego i Scooby-Duma. Gwiazda filmowa, zdobywczyni Oscara. Wystąpiła w serialu Scooby Doo (odc. O upiorze, który grał w horrorze).
Scrappy Doo – siostrzeniec Scooby’ego wielkości decymetra, który jest, na nieszczęście, o stokroć od niego śmielszy. Chcąc zgrywać bohatera ciągle chce się bić z potworem z danej części odcinka mówiąc „No, chodź tu do mnie!!”, lub próbuje go zwalczyć bądź zastawić pułapkę mówiąc „Puppy Power!” (dosł. „Szczenięca moc!”) według dubbingu na TV4 oznaczające „Super Szczeniak!”.
Mama i Tata Doo – rodzice Scooby’ego. Wystąpili w serialach: Nowy Scooby i Scrappy Doo oraz Szczeniak zwany Scooby Doo.
Ruby Doo – siostra Scooby’ego, matka Scrappy’ego. Wystąpiła w serialach: Scooby i Scrappy Doo oraz Szczeniak zwany Scooby Doo.
Dooby Doo – kuzyn Scooby’ego, wystąpił w serialu Nowy Scooby i Scrappy Doo (odc. Wiele hałasu o Dooby Doo). Piosenkarz mieszkający w Nowym Jorku. Jako jeden z nielicznych członków rodziny Doo, ma włosy. Sierść ma kolorystycznie identyczną do Scooby’ego. Ubrany jest w niebieską kamizelkę i czarny pas, na szyi nosi drogą, diamentowę obrożę. Jest miły, ale troszeczkę fajtłapowaty. Postać Dooby’ego nawiązuje do Elvisa Presleya.
Dixie Doo – kuzynka Scooby’ego. Wystąpiła w serialu Nowy Scooby i Scrappy Doo (odc. Łódź Scooby). Ma włosy spięte w kucyk.
Hex Girls (pl. Eko-wiedźmy, Czarownice lub Czaderki z trumienki) – zespół rockowy składający się z trzech dziewczyn: Dusk, Luny i Thorn. Tajemnicza Spółka spotyka je po raz pierwszy w filmie Scooby Doo i duch czarownicy, gdzie grają koncert w swoim rodzinnym mieście, Oakhaven. Pojawiły się także w filmie Scooby Doo i legenda wampira jako uczestniczki festiwalu rockowego, w jednym odcinku serialu Co nowego u Scooby’ego?, w którym to kręciły teledysk w starym zamku w Transylwanii oraz w kilku odcinkach serialu Scooby Doo i Brygada Detektywów.
Angela Dynamit – DJ-ka radiowa z, przyjaciółka Tajemniczej Spółki. Później okazało się, że jej prawdziwe imię to Cassidy Williams i należała ona niegdyś do poprzedniej brygady detektywów.
Szeryf Bronson Stone – szeryf w serialu Scooby Doo i Brygada Detektywów. Nie lubi, gdy brygada rozwiązuje zagadki, bo uważa, że to on powinien łapać przestępców. Jest z wzajemnością zakochany w burmistrz Janet Nettles.
Janet Nettles – burmistrz w serialu Scooby Doo i Brygada Detektywów. Jest z wzajemnością zakochana w szeryfie.
UwagiPodczas pierwotnej emisji Scooby Doo nie stanowił jednolitego serialu. Dopiero podczas emisji powtórkowych wszystkie trzy sezony złączono w jeden serial.
Pierwszy sezon emitowano wraz z serialem Dynomutt, Dog Wonder w godzinnym bloku programowym The Scooby-Doo/Dynomutt Hour.
Drugi sezon emitowano wraz z serialami Kapitan Grotman i Aniołkolatki, Scooby Doo i drużyna gwiazd, Scooby Doo, gdzie jesteś? oraz Dynomutt, Dog Wonder w dwugodzinnym bloku programowym Scooby’s All-Star Laff-A-Lympics.
Pierwsze dziewięć odcinków trzeciego sezonu emitowano pod tytułem Scooby Doo, gdzie jesteś? jako trzeci sezon tego serialu.
Pozostałe siedem odcinków trzeciego sezonu emitowano wraz z serialami Kapitan Grotman i Aniołkolatki oraz Scooby Doo i drużyna gwiazd w dwugodzinnym bloku programowym Scooby’s All-Stars.
Drugi Scooby i Scrappy Doo składa się w 33 odcinków, z czego każdy jest podzielony na trzy krótsze, stąd liczba odcinków wynosi 99.
Podczas pierwotnej emisji drugi Scooby i Scrappy Doo nie stanowił jednolitego serialu. Dopiero podczas emisji powtórkowych wszystkie trzy sezony złączono w jeden serial.
Pierwszy i drugi sezon emitowano wraz z serialem Richie Rich w godzinnym bloku programowym The Richie Rich/Scooby-Doo Show.
Trzeci sezon emitowano wraz z serialem The Puppy’s Further Adventures w godzinnym bloku programowym The Scooby & Scrappy-Doo/Puppy Hour. Spośród trzech odcinków składowych, tworzących jeden dłuższy, pierwszy i trzeci nosił tytuł Scooby i Scrappy Doo, zaś drugi – Scrappy & Yabba-Doo.
Szósty serial nosił tytuł Nowy Scooby i Scrappy Doo podczas sezonu pierwszego, zaś podczas sezonu drugiego zmieniono go na Nowe przygody Scooby’ego.
Szczeniak zwany Scooby Doo składa się z 27 odcinków, z czego jeden składa się z dwóch, zaś inny z trzech krótszych odcinków składowych, stąd liczba odcinków wynosi 30.
Lego Scooby-Doo! Klątwa Piratów (2017) – direct-to-videoPonadto Lego umieścił w serwisie YouTube 16 około minutowych filmów o Scoobym Doo, zrealizowanych przy użyciu klocków.
„Każdy jest Hydem”, „Co teraz, Lowbrow” i „Czarnoksiężnik z Oz” (1976) – odcinki serialu animowanego Dynomutt, Dog Wonder, w których pojawili się Scooby Doo, Kudłaty, Fred, Daphne i Velma
Scooby Doo i drużyna gwiazd (1977–1978) – serial animowany, w którym pojawiły się liczne postacie z seriali Hanna-Barbera, w tym Scooby Doo, Scooby Dum i Kudłaty
„Bravo Dooby Doo” (1997) – odcinek serialu animowanego Johnny Bravo, w którym pojawili się Scooby Doo, Kudłaty, Fred, Daphne i Velma
„Shaggy Busted” (2002) – odcinek serialu animowanego Harvey Birdman, Attorney at Law, w którym pojawili się Scooby Doo, Kudłaty, Fred, Daphne, Velma i Scrappy Doo
„Ponure lunatykowanie” (2005) i „Keeper Of The Reaper” (2006) – odcinki serialu animowanego Mroczne przygody Billy’ego i Mandy, w których pojawili się Scooby Doo, Kudłaty, Fred, Daphne i Velma
„Piżama party zagłady” (2008) – odcinek serialu animowanego Yin Yang Yo!, w którym pojawili się Scooby Doo i Kudłaty
„Bat-Mite Przedstawia: Najdziwniejsze Przypadki Batmana!” (2011) – odcinek serialu animowanego Batman: Odważni i bezwzględni, w którym pojawili się Scooby Doo, Kudłaty, Fred, Daphne i Velma
„Scoobynatural” (2018) – odcinek serialu Nie z tego świata, w którym pojawili się Scooby Doo, Kudłaty, Fred, Daphne i Velma
Pierwszym polskim czasopismem związanym ze Scoobym było Scooby-Doo poznaje tajemnice świata! wydawane w latach 2004–2006 przez DeAgostini. Od 2006 jest też wydawany Scooby-Doo Magazyn wydawnictwa Media Service Zawada.
Kilka wydawnictw w Polsce wydaje książki i komiksy o Scooby Doo. Nakładem wydawnictwa Media Service Zawada ukazują się serie Superkomiks Scooby-Doo (każdy tom zawiera kilka komiksów) oraz Scooby-Doo Czytamy razem ułatwiająca naukę czytania. Wydawnictwo Siedmioróg wydało książki z bajkami o Scoobym: Scooby-Doo: Skarbnica smakowitych opowieści, Nowe przygody Tajemniczej Spółki i Scooby-Doo Twój najlepszy przyjaciel. Od 2007 roku ukazują się serie książek Scooby-Doo Tajemnice, Scooby-Doo i Ty oraz malowanki. Lista książek:
Na płytach DVD wydano w Polsce seriale Scooby Doo, gdzie jesteś?, Nowy Scooby Doo (jako Największe zagadki Scooby Doo), 13 demonów Scooby Doo (jako 13 duchów Scooby Doo) Szczeniak zwany Scooby Doo, Co nowego u Scooby’ego oraz Kudłaty i Scooby Doo na tropie, a także wszystkie filmy. Dystrybutorem został Warner Bros. Home Video/Galapagos.
Dawniej Polskie Nagrania wydawały na kasetach video Scooby’ego i Scrappy’ego Doo (wersje pierwszą) z własnym dubbingiem.
Kościół Świętego Jana Chrzciciela w Międzyrzeczu – rzymskokatolicki kościół parafialny w Międzyrzeczu, w województwie lubuskim. Należy do dekanatu Pszczew diecezji zielonogórsko-gorzowskiej.
Jest to jedyny zachowany zabytek sakralnej architektury gotyckiej w mieście. Budowla została wzniesiona w dwóch etapach: korpus świątyni został wybudowany w XIV stuleciu, natomiast prezbiterium z zakrystią, wewnętrzne sklepienie kościoła, oraz szczyty korpusu – powstały w pierwszej połowie XVI wieku. w XVI wieku i XVII wieku świątynia była w posiadaniu luteran.
Budowla reprezentuje styl gotycki, jest murowana, oskarpowana, posiada szczyty bogato zdobione blendami. Wnętrze kościoła jest halowe, posiada trzy nawy i pięć przęseł. Prezbiterium otrzymało w 1545 roku renesansowy wystrój malarski z fundacji jednego ze starostów międzyrzeckich.
Ołtarz główny został wykonany w 1962 roku przez Czesława Woźniaka. W 1965 roku ten sam autor wykonał nową chrzcielnicę. W 1966 roku wykonał również ołtarze boczne św. Jana Chrzciciela oraz ołtarz Pięciu Braci Międzyrzeckich. W tym samym roku zostało odlane w brązie tabernakulum przez Brzezińskiego z Poznania oraz został wykonany relikwiarz przez Tyrana z Poznania. Został również odlane dwa nowe dzwony, na których mieszczą się podobizny Pięciu Braci Międzyrzeckich oraz ich imiona, a z tyłu jest umieszczony napis 966-1966r. W 1962 roku w odsłoniętych oknach zostały umieszczone dwa nowe witraże, wykonane w Poznaniu, w pracowni Powalisz.
Aleksiej Adamowicz Gorieglad (ros. Алексей Адамович Горегляд, ur. 30 marca 1905 w guberni pskowskiej, zm. 30 marca 1986 w Moskwie) – radziecki działacz państwowy, Bohater Pracy Socjalistycznej (1945).
W 1924 skończył technikum komunikacyjne w Wielkich Łukach i został pomocnikiem maszynisty, później był ślusarzem, brygadzistą i majstrem w fabryce im. Marksa w Wielkich Łukach, od listopada 1927 do września 1928 służył w Armii Czerwonej, potem był inżynierem kolejowym. Od 1930 należał do WKP(b), w maju 1930 został członkiem biura Centralnego Komitetu Związku Zawodowego Przemysłu Traktorowego, Lotniczego i Samochodowego ZSRR, a w kwietniu 1935 kontrolerem odpowiedzialnym Komisji Kontroli Partyjnej przy KC WKP(b), w 1936 wieczorowo ukończył Moskiewską Wyższą Szkołę Techniczną im. Baumana. Od września 1938 do września 1939 był szefem 8 Głównego Zarządu Ludowego Komisariatu Przemysłu Obronnego ZSRR, potem zastępcą ludowego komisarza budowy maszyn średnich ZSRR, od października 1941 do września 1942 był przedstawicielem ludowego komisarza przemysłu czołgowego ZSRR w fabryce traktorów w Stalingradzie, a od września 1942 do lutego 1943 pełnomocnikiem Państwowego Komitetu Obrony ZSRR w fabryce czołgów w Czelabińsku.
W 1943 odwołany do Moskwy i mianowany I zastępcą ludowego komisarza przemysłu czołgowego ZSRR, od 1945 do marca 1945 był I zastępcą ludowego komisarza budowy maszyn transportowych ZSRR, 21 stycznia 1945 otrzymał stopień generała majora służby inżynieryjno-technicznej, a 19 kwietnia 1945 generała porucznika służby inżynieryjno-technicznej. Od 19 marca 1946 do 10 stycznia 1950 zajmował stanowisko ministra przemysłu stoczniowego ZSRR, potem dyrektora stoczni im. Żdanowa w Leningradzie, od lutego do września 1954 był zastępcą ministra floty morskiej i rzecznej ZSRR, a od września 1954 do maja 1955 zastępcą ministra floty morskiej ZSRR. Od maja 1955 do maja 1959 był I zastępcą przewodniczącego Państwowego Komitetu Rady Ministrów ZSRR ds. zagadnień Pracy i Płacy, w latach 1959-1963 przewodniczącym Państwowej Rady Naukowo-Ekonomicznej Rady Ministrów ZSRR, w latach 1963-1973 zastępcą przewodniczącego Gospłanu ZSRR. W sierpniu 1973 przeszedł na emeryturę. Od 8 kwietnia 1966 do 24 lutego 1976 był członkiem Centralnej Komisji Rewizyjnej KPZR. Deputowany do Rady Najwyższej ZSRR (1966-1974). Został pochowany na Cmentarzu Nowodziewiczym.
Kamizelka kuloodporna – specjalny ubiór wykonany w formie mniej lub bardziej przypominającej kamizelkę, mający chronić przed pociskami wystrzelonymi z ręcznej broni palnej krótko- i długolufowej, takiej jak rewolwer, pistolet, karabin i strzelba. Ubiory takie są używane przez służby policyjne i wojskowe, służby ochrony osobistej oraz osoby prywatne (w tych krajach, gdzie zezwala na to prawo), w sytuacji, gdy może być zagrożone ich zdrowie i życie.
Kamizelkę kuloodporną wkłada się zwykle pod ubiór wierzchni (zachowanie typowe dla służb chroniących polityków, osób prywatnych i przestępców) lub nosi się jako ubiór wierzchni (szczególnie w służbach wojskowych).
Wynalazcami kamizelki kuloodpornej byli dwaj Polacy: Jan Szczepanik oraz Kazimierz Żegleń. W obu kamizelkach energia pocisku była pochłaniana w kolejnych warstwach tkaniny, z której uszyta była sama kamizelka. Publicznie wykonywane testy wykazały, że tkanina Szczepanika jest odporna na kule zdolne przebić grube sosnowe deski i blachę żelazną, oraz na ostrze sztyletu. Okazało się, że rozpięta na parawanie tkanina, wzmocniona warstwą cienkiej blachy, zatrzymywała nie tylko kule z rewolweru kaliber 8 mm, ale nawet z karabinu Mannlicher, które przestrzeliwały na wylot stalową blachę o grubości 12 milimetrów z odległości 100 m. Jan Szczepanik stał się znany na całym świecie w 1902, gdy kareta wyłożona tkaniną kuloodporną jego pomysłu uchroniła przed bombą i wielce prawdopodobną śmiercią króla Hiszpanii Alfonsa XIII. Pomysł Szczepanika, po latach, został jednak zapomniany, ponieważ pojawiły się nowe rodzaje pocisków, przed którymi kamizelka ta nie mogła chronić. Jan Szczepanik użył jedwabiu, który ma ograniczoną wytrzymałość − nie istniały wtedy włókna o większej wytrzymałości.
Jednymi z pierwszych, którzy zaczęli dbać o swoje bezpieczeństwo, byli amerykańscy gangsterzy. W latach dwudziestych XX wieku skonstruowali ten swoisty "strój zawodowy" z obszywanych tkaniną stalowych płytek, które posiadały wyższą odporność balistyczną lecz zarazem kilkakrotnie podnosiły ciężar samej kamizelki, przez co krępowała ona ruchy chronionego.
Podczas II wojny światowej na szerszą skalę zaczęto stosować kaftany mające zatrzymywać pociski. Później, w trakcie wojny wietnamskiej, podliczono że bardzo duży procent żołnierzy ginie od odłamków granatów i min, czyli od cząstek o małej energii kinetycznej i słabych właściwościach penetracyjnych. W celu poprawienia sytuacji do wyposażenia żołnierzy amerykańskich zostały wprowadzone specjalne kurtki wykonane z kilku warstw grubej i wytrzymałej tkaniny, które miały bronić przed odłamkami.
W 1965 pracująca dla koncernu DuPont Stephanie Kwolek otrzymała nowe włókno syntetyczne − kevlar. Materiał ten charakteryzował się bardzo wysoką wytrzymałością mechaniczną i odpornością cieplną, okazał się świetny do wytwarzania lekkich kamizelek, które były w stanie zatrzymać pociski.
Pierwsze kamizelki nie zawierały sztywnych elementów, natomiast później zaczęto do nich wkładać płyty zbrojne wykonane z różnych materiałów (np. stali lub tytanu bądź materiałów ceramicznych). Wysokostopowa stal pancerna jest wytrzymalsza na przebicie od stopu tytanu lub ceramiki o tej samej grubości, ale stopy tytanu lub tworzywa ceramiczne są dużo lżejsze od stali, więc przy tej samej masie pozwalają stworzyć grubsze pancerze.
Jednym z typów kamizelki kuloodpornej jest kamizelka umożliwiająca przenoszenie wkładów kuloodpornych (z ang. kamizelka plate carrier). Posiada ona kieszenie, w których umieszcza się wymienne wkłady balistyczne, wytwarzane z materiałów kompozytowych.
Zadaniem wkładu balistycznego jest zatrzymanie wnikającego pocisku jak również pochłonięcie jak największej ilości jego energii kinetycznej lub jej rozproszenie na jak największej powierzchni tak, żeby zmniejszyć jej szkodliwe oddziaływanie na ciało chronionego człowieka.
Standardowy wkład balistyczny składa się z kilkudziesięciu zszytych warstw (zwykle 24 lub 36) tkaniny z włókien aramidowych — w części wkładów stosuje się nieco inny rodzaj włókien w warstwach zwróconych na zewnątrz i do ciała chronionego człowieka; w warstwach zewnętrznych włókna charakteryzują się większą wytrzymałością na rozerwanie, a w wewnętrznych większą rozciągliwością i przez to lepszą zdolnością do pochłaniania energii kinetycznej. W niektórych przypadkach kilka warstw pokrywa się korundem (podobnie, jak to się robi przy wytwarzaniu papieru ściernego) — rozwiązanie to zwiększa odporność wkładu na działanie broni białej, ale pogarsza jego odporność na pociski (dana warstwa jest sztywniejsza i przez to pocisk może ją łatwiej przerwać). W najnowszych wkładach zastępuje się kevlar folią z polietylenu niskociśnieniowego (większa liczba warstw).
W części kamizelek na zewnątrz od wkładu balistycznego umieszcza się płytki ze stali pancernej, stopów tytanu lub ceramiki (na przykład z węgliku krzemu) — rozwiązanie to podwyższa wytrzymałość kamizelki i jej zdolność do osłabiania energii pocisku (jest ona rozpraszana na większej powierzchni ciała odpowiadającej powierzchni płytki), ale równocześnie zwiększa jej masę i ogranicza ergonomię, więc jest stosowane tylko w uzasadnionych przypadkach (płytki są wymienne i mogą być usuwane).
Są to pociski wystrzeliwane np. z pistoletów, pistoletów maszynowych i rewolwerów, jak również tak się zachowują pociski z broni czarnoprochowej i części broni myśliwskiej (oraz odłamki).
W tym przypadku pocisk uderzając w warstwy tkaniny aramidowej musi je po kolei przebijać rozrywając włókna wykonane z materiału o dużej wytrzymałości na rozerwanie — w takiej sytuacji ulega szybko deformacji i więźnie przeważnie we wkładzie (we wkładach, które mają różne rodzaje tkanin warstwy wewnętrzne służą do lepszego zmniejszenia wielkości energii kinetycznej przekazywanej ciału chronionego). Jeśli wkład wykonany jest z polietylenu, dodatkowo dochodzi do tego, że folia z rozerwanych warstw „oblepia” pocisk i przez to jest on efektywniej zatrzymywany. Gdy w kamizelce są płytki zewnętrzne, to taki pocisk przeważnie się od nich odbija (lub przy przebijaniu ulega sporej deformacji i łatwo jest zatrzymywany przez wkład) — nieprzebitą płytkę także należy wymienić, ponieważ przy ponownym trafieniu w to samo (i leżące obok) miejsce zostanie ona łatwo przebita (płytka ceramiczna będzie cała popękana).
Pocisk taki łatwo przebije się przez standardowy wkład balistyczny, ponieważ jego budowa powoduje, że nie tyle musi rozrywać włókna, co je rozsuwać. Nieco trudniej przebija się przez wkład z polietylenu, bo działa efekt oblepiania (ale zwykle przebije się). Podstawową rolę pełnią płytki zewnętrzne, które są przebijane, ale przy tym pocisk traci część energii, a przede wszystkim ulega mniejszej lub większej deformacji i traci ostrołuk, a zatem uderzając potem we wkład balistyczny zachowuje się jak pocisk tępołukowy.
W przybliżeniu zachowują się tak jak pociski ostrołukowe, ale z uwagi na mniejszą energię są przeważnie zatrzymywane przez pogrubiony wkład (wykonany z większej liczby warstw — tutaj wszystko zależy od tego, jak i z czego wykonany został grot); najlepiej, jeśli wkład jest polietylenowy. W przypadku płytek zewnętrznych taki pocisk prawie zawsze odbija się.
Broń sieczna to np. noże, miecze, szable; broń drzewcowa to np. włócznie i lance; broń obuchowa to np. topory i cep bojowy.
Broń sieczna działa poprzez przecinanie kolejnych warstw wkładu balistycznego (w przypadku pchnięcia szpadą bądź koncerzem większą rolę ma rozsuwanie — patrz dalej na opis broni drzewcowej) — włókna aramidowe nie są zbyt odporne na przecinanie (dlatego też przez standardowy wkład bez warstw korundowanych nierzadko przebija się nóż przy pchnięciu). W celu osłabienia tego efektu warstwy pokryte korundem (duża twardość) mają stępić ostrze broni, żeby nie mogło ono przeciąć wszystkich warstw — sprawdza się to przy takiej broni jak nóż (pchnięcie lub cięcie nożem oraz pchnięcie sztyletem jest zatrzymywane przez taki wkład), ale np. cięcie szablą (wykonaną z dobrej jakościowo stali i prawidłowo naostrzoną) lub długim mieczem (który ma dużą energię kinetyczną przy sztychu) poradziłoby sobie raczej z takim wkładem. Dobre zabezpieczenie przed bronią białą typu historycznego stanowią płytki zewnętrzne.
Dobrze i energicznie wykonane pchnięcie włócznią lub lancą z grotem dobrej jakości (efekt rozsuwania włókien przez grot) powinno przebić wkład balistyczny (nawet gruby i z warstwami korundowanymi), natomiast zostanie zatrzymane przez płytki zewnętrzne.
Cios toporem zostanie zatrzymany przez płytki zewnętrzne lub wkład balistyczny, ale osoba chroniona i tak odniesie mniejsze lub większe obrażenia, bo broń obuchowa działa na zasadzie przekazywania ciału atakowanego energii kinetycznej ciosu (nawet zatrzymanego przez pancerz).
Nazwa Kevlar jest nazwą zastrzeżoną przez firmę DuPont, więc inne firmy nazywają swoje gatunki nylonu balistycznego inaczej, co może prowadzić do nieporozumień.
W latach 1970 w Polsce wyprodukowano włókno aramidowe o nazwie polamid — w porównaniu z kevlarem ma ono mniejszą odporność na rozerwanie, ale lepiej absorbuje energię kinetyczną zatrzymanego pocisku, dlatego stosowane jest do wytwarzania warstw wewnętrznych we wkładzie balistycznym.
Do szycia bluz szermierczych używa się podobnego materiału jakiego używa się do produkcji kamizelek kuloodpornych
Cel testowy CRISAT składa się z płyty tytanowej o grubości 1,6 mm oraz 20 warstw kevlaru, co ma odpowiadać kamizelce klasy IIIA.
Sławomir Łotysz – „Historia sporu o pewien wynalazek. Jan Szczepanik, Kazimierz Żegleń i kamizelka kuloodporna” Analecta. *Studia i Materiały z Dziejów Nauki, nr 1-2/2009
Sławomir Łotysz – "Mnich wynalazca" (Monk-inventor). Polonia (Chicago) t. 13, 1-2 / 2007 i t. 14, 3-4/2007 (921.0-933.82 archive.is)
Sławomir Łotysz – „Mnich wynalazca”' Sławomir Łotysz – „Wynalazczość polska w Stanach Zjednoczonych”
The Black Eyed Peas (do 2003 „Black Eyed Peas”) – amerykańska grupa hip-hopowa, powstała w Los Angeles w 1995 roku. W skład zespołu wchodzą: Will.i.am, Taboo i Apl.de.ap. W zespole od 1998 do 2000 występowała Kim Hill, a w latach 2003-2018 Fergie.
Zespół zadebiutował w 1998 roku krążkiem Behind the Front, który nie odniósł sukcesu, podobnie jak Bridging the Gap, wydany dwa lata później. Od premiery trzeciego wydawnictwa Elephunk w 2003, grupa sprzedała w sumie 56 milionów płyt. Album Monkey Business wydany w 2005 roku zdobył 4-krotną platynową płytę w USA. W 2011 zostali grupą muzyczną, która sprzedała najwięcej plików muzycznych (42 miliony).
W 2009 roku zespół wydał single „Boom Boom Pow” i „I Gotta Feeling”. Oba zajmowały przez niemal pół roku pierwsze miejsca na liście Billboard Hot 100. Krążek The E.N.D okrył się pięciokrotnie platyną w Kanadzie, natomiast we Francji trzykrotnie. Pod koniec 2010 Black Eyed Peas wydali szóstą i jak na razie ostatnią studyjną płytę zatytułowaną The Beginning.
W lipcu 2011 podczas jednego z koncertów w Anglii, Fergie ogłosiła zawieszenie działalności zespołu, jednak na oficjalnej stronie Black Eyed Peas widnieją zapowiedzi zbliżającego się koncertu, z czego można wywnioskować iż zespół nie kończy działalności.
We wrześniu 2016 roku will.i.am, Taboo i Apl.de.ap wraz z Fergie i resztą celebrytów takich jak Tori Kelly i Jessie J stworzyli drugą wersje piosenki „Where Is the Love?” nazwaną #WHEREStheLOVE, by ponownie przekazać ludziom jak wielkie straty dla świata czynią terroryści.[potrzebny przypis]
Historia zespołu sięga roku 1988 kiedy to William Adams (will.i.am) i Allan Pineda (Apl.de.ap) chodzili do ósmej klasy szkoły podstawowej i spotykali się aby rapować w Los Angeles. Przed powstaniem Black Eyed Peas, zespół tworzył grupę Atban Klann. Muzycy podpisali wtedy kontrakt z wytwórnią Ruthless Records, którą kierował Eazy-E. Po jego śmierci zespół rozpadł się, ale przedtem nagrał płytę Grass Roots promowaną jednym singlem „Puddles of H2O” (z niewiadomych powodów wydanie płyty wstrzymano).
Gdy została przyjęta nowa nazwa zespołu, Dante Santiago odszedł i został zastąpiony przez rapera Taboo i soulową piosenkarkę Kim Hill, która w 2000 roku opuściła zespół z powodu ciąży. Po podpisaniu umowy z Interscope Records pod koniec lat 90. ubiegłego wieku, wydali swój pierwszy album zatytułowany Behind the Front, a dwa lata później Bridging the Gap. Oba krążki nie zdobyły sukcesu komercyjnego.
Trzeci album Elephunk grupa nagrywała niemal dwa lata. Jego premiera miała miejsce 24 czerwca 2003. Jest to pierwsza płyta nagrana z byłą wokalistką grupy Wild Orchid, Stacy Ferguson znaną także jako Fergie. Wcześniej propozycję dołączenia do zespołu złożono Nicole Scherzinger, wokalistce girlsbandu The Pussycat Dolls, jednak ta odmówiła.
Z albumu wydano antywojenną piosenkę „Where Is the Love?”, która zadebiutowała na 8. miejscu na liście Billboard Hot 100, natomiast w Wielkiej Brytanii okazała się najlepiej przeszywającym się singlem roku 2003. W Australii przez sześć tygodni utrzymywała się na 6. pozycji. Drugi singiel „Shut Up”, zadebiutował na miejscu 2. w Wielkiej Brytanii. Zdobył platynową płytę w USA, Wielkiej Brytanii i Niemczech. Trzeci „Hey Mama”, w Australii zajął 5. miejsce, a w Wielkiej Brytanii 10. W Niemczech zadebiutował na 23. miejscu. „Let’s Get It Started”, w 2005 zdobył Nagrodę Grammy, i otrzymał dwie nominacje w kategorii „Record of the Year” (Nagranie roku) i „Best Rap Song” (Najlepsza piosenka rap).
W 2004 zespół wspierał kampanię prezydencką Johna Kerry’ego. Także w tym samym roku wydane zostało pierwsze DVD Behind the Bridge to Elephunk, zawierające teledyski do singli z lat 1997-2004.
Czwarty krążek Monkey Business wydany został 7 czerwca 2005. Pierwszy singiel „Don't Phunk with My Heart” stał się hitem w USA, osiągając 3. pozycję na US Hot 100. Piosenka osiągnęła najwyższe miejsce w Stanach Zjednoczonych, jednak w 2009 została wyparta przez „Boom Boom Pow”, który zadebiutował na szczytowej liście w Billboard Hot 100. W Kanadzie zajęła 3. miejsce, a w Australii przez trzy tygodnie pozostawała na miejscu 1.. Singiel zdobył Nagrodę Grammy. Niektóre stacje radiowe grały jego ocenzurowaną wersję pt. „Don't Mess with My Heart”. „Don't Lie” – drugi singiel z płyty, osiągnął 14. pozycję. Nieco większy sukces odniósł w Australii i Wielkiej Brytanii, gdzie osiągnął pozycję 6. „My Humps” – kolejna piosenka natychmiast osiągnęła sukces komercyjny w USA. W Australii stała się numerem 1. Kompozycja zyskała mieszane recenzje. John Bush z Allmusic określił ją jako „jeden z najbardziej żenujących rapów w tysiącleciu”. Pomimo krytyki wydawnictwo zadebiutowało na numerze drugim w Stanach Zjednoczonych, sprzedając się w ponad 295 000 egzemplarzy w pierwszym roku od wydania, aby później otrzymać certyfikat potrójnej platyny przyznanej przez „RIAA”. Ostatnim singlem wydanym z krążka został „Pump It”, który zajął pierwszą pozycję w Belgii i Grecji.
W 2005 zespół wystąpił gościnnie w filmie Be Cool. W grudniu tego samego roku Black Eyed Peas wyruszyli jako support trasy koncertowej „European Tour” z Gwen Stefani.
28 marca 2006, grupa wydała remix-album zatytułowany Renegotiations: The Remixes, który zawiera remiksy piosenek z płyty Monkey Business. Pod koniec miesiąca zespół wyruszył w trasę sponsorowana przez Hondę, Honda Civic Tour. W czasie jej trwania Fergie zaprezentowała kilka piosenek ze swojej nadchodzącej solowej płyty The Dutchess, której premiera miała miejsce 13 października 2006.
Kilka miesięcy później zespół nagrał z Sergio Mendesem utwór „Mas Que Nada” na jego album „Timeless” (2006). Piosenka używana jest w grze komputerowej Mistrzostwa Świata FIFA 2006 oraz w reklamach Joga Bonito. W grudniu tego samego roku, Black Eyed Peas wydali swoje drugie DVD Live from Sydney to Vegas, z zapisem trasy koncertowej Monkey Business Tour.
W 2007 roku, grupa rozpoczęła Black Blue & You Tour, odwiedzając ponad 20 krajów, w tym Makau, Szwecję, Polskę, Rumunię, Węgry, RPA, Koreę Południową, Malezję, Indie, Indonezję, Izrael, Singapur, Chiny, Rosję, Kazachstan, Australię, Nigerię, Meksyk, Tajlandię, Wenezuelę, Gwatemalę, Nikaraguę, Kostarykę, Argentynę, Filipiny, Salwador i Brazylię. Trasa była sponsorowana przez koncern Pepsi.
7 lipca 2007 zespół wystąpił na stadionie Wembley w Londynie. Na stadionie Will.i.am wykonał dwie nowe piosenki „Help Us Out” i „S.O.S. (Mother Nature)”, które znalazły się na jego trzecim albumie Songs About Girls. Ostatni koncert w Polsce grupa zagrała 17 września 2007 w Amfiteatrze Parku Sowińskiego w Warszawie.
Piąta studyjna płyta zatytułowana The E.N.D, ukazała się 9 czerwca 2009. Pierwszy singiel „Boom Boom Pow” został rozesłany do rozgłośni radiowych w USA 10 marca 2009, a wydano go 30 marca. Singiel sprzedał się w 465 000 plikach download w pierwszym tygodniu po cyfrowej wersji. Na listach Billboard Hot 100, Pop 100, również w Australii, Kanadzie i Wielkiej Brytanii zajmował 1. miejsce. Album „The E.N.D” utrzymany jest w klimacie muzyki rapowo-elektronicznej. W pierwszym tygodniu sprzedał się w 304 000 egzemplarzy i zadebiutował na 1. miejscu na Billboard 200. Spędził 38 tygodni w Top 10 na liście Billboard 200. Był najlepiej sprzedającym się krążkiem w roku 2009.
Drugi singel „I Gotta Feeling”, wyprodukowany przez Davida Guettę, wspiął się na 1. pozycję w USA, zastępując „Boom Boom Pow”, który spadł na 2. W Hot 100 znalazł się na 2. pozycji. 8 września 2009, zespół wystąpił na żywo w „Oprah Winfrey Show Season 24 Kickoff Party”, na Michigan Avenue w Chicago. Pod koniec września zespół rozpoczął światową trasę koncertową „The E.N.D. World Tour”, która odbyła się w Japonii, Tajlandii, Malezji, Australii i Nowej Zelandii. „Meet Me Halfway” – trzeci singiel z albumu, zajął 1. miejsce w Wielkiej Brytanii i Australii, oraz 7. na Billboard Hot 100. Zespół wystąpił w American Music Awards, z piosenkami „Meet Me Halfway” i „Boom Boom Pow”. Wygrał dwie nominacje w kategorii „Favorite Rock/Pop Group” (Ulubiona grupa pop/rock) i „Favorite R&B/Soul Group” (Ulubiona R&B grupa solowa).
Kolejne single z płyty także świetnie sobie poradziły. „Imma Be” osiągnęła 1. pozycję na liście Billboard Hot 100 w ciągu dwóch tygodni, a „Rock That Body” 9. na Billboard Hot 100. 31 stycznia 2010 zespół wystąpił z piosenkami „Imma Be” i „I Gotta Feeling”, i zdobył trzy nagrody Grammy, w tym nominację w kategorii „Best Pop Vocal Album for The E.N.D” (Najlepszy album), „Best Pop Vocal Performance by a Group for „I Gotta Feeling” (Najlepsza piosenka) i „Best Short Form Video for „Boom Boom Pow” (Najlepszy film krótkometrażowy). W międzyczasie zespół wydał dwa promo single „Missing You” i „Alive”.
10 czerwca Black Eyed Peas wykonywali na żywo „Where Is the Love?”, „Pump It”, „Meet Me Halfway”, „Boom Boom Pow” i „I Gotta Feeling” podczas 2010 FIFA World Cup w RPA. Na koncercie było ponad 700 tysięcy fanów, co uczyniło go największym wydarzeniem roku. 30 lipca wykonali „Boom Boom Pow”, „Rock That Body” i „I Gotta Feeling” w Central Parku w ramach serii koncertów letnich „Good Morning America’s”. W 2009 roku zespół założył fundację „Peapod Foundation” pomagającą biednym dzieciom i osobom biednym, które nie mogą spłacić kredytów lub długów.
6 czerwca zespół w wywiadzie dla „The Big Issue” potwierdził, że pracuje nad nowym albumem. Album został opisany jako sequel poprzedniej płyty „The E.N.D”. Will.i.am ogłosił, że nowy krążek który „symbolizuje wzrost, nowych początków, i rozpoczyna nowe, świeże perspektywy”, będzie zatytułowany The Beginning i wydany zostanie oficjalnie 30 listopada 2010 roku. Krążek został zapowiedziany w komunikacie prasowym 26 października roku. Pierwszy singiel z płyty „The Time (The Dirty Bit)”, wydany został w listopadzie. Premiera wersji radiowej miała miejsce w Stanach Zjednoczonych 16 listopada. Piosenka zawiera sampel utworu z 1987, zatytułowanego „(I've Had) The Time of My Life”, z filmu Dirty Dancing. Przed premierą albumu, dwie piosenki „Do It Like This” i „Light Up the Night” zostały wydane jako single promocyjne.
Na początku lutego 2011, zespół wyruszył w trasę koncertową promującą płytę, The Beginning Massive Stadium Tour. Drugi singiel „Just Can't Get Enough” zajął 1. miejsce na listach przebojów we Francji i Polsce. „Don’t Stop the Party”, do którego teledysk powstał w Brazylii, zajął 3. pozycję we Francji, i piątą w Polsce. Po zakończeniu trasy koncertowej The Beginning Massive Stadium Tour w 2011 roku zespół zawiesił działalność, powrót zespołu nastąpił dopiero 6 lat później 03.06.2017 Black Eyed Peas w składzie Will.i.am , Taboo, Apl.de.ap (w składzie Black Eyed Peas jak powiedział Will. i.am nie będzie występowała już Fergie) wystąpili przed finałem Ligi Mistrzów 2016/2017, oficjalnie wznawiając działalność zespołu.
The Baby Peas to animowane postacie przedstawiające członków zespołu. Zostały wykorzystane do krótkich animowanych historyjek mających na celu promowanie zespołu. W październiku 2011 ukazał się teledysk do piosenki „XOXOXO” pochodzącej z płyty The Beginning. W tym teledysku występują właśnie Baby Peas.
Zespół zdobył 80 nagród i 116 nominacji. Wygrał 7 Nagród Grammy (z 15 nominacji). Grupa była też nominowana do innych nagród m.in. Billboard Music Awards, Brit Awards, MTV Music Video Japan, Billboard Awards i ARIA Charts. Zespół uzyskał 7 nominacji do Grammy 2012, lecz nie wygrał w żadnej kategorii.
Wielisław Bohdan Krajowski, właśc. Wielisław Králíček (ur. 15 kwietnia 1896, zm. 9 października 1973) – pułkownik dyplomowany artylerii Wojska Polskiego.
Wielisław Bohdan Krajowski urodził się 14 kwietnia 1896 w rodzinie Franciszka (właśc. František Králíček, 1861–1932), generał dywizji Wojska Polskiego pochodzenia czeskiego, i Teodozji z Janeczków. Uczył się w C. K. Gimnazjum w Sanoku, gdzie w 1912 ukończył VI klasę. Do października 1918 walczył na froncie włoskim jako podporucznik c. i k. 22 pułku armat polowych.
Pod koniec października 1918 roku wrócił do kraju i zgłosił się do Polskiej Organizacji Wojskowej w Przemyślu. W listopadzie wziął udział w rozbrajaniu oddziałów c. i k. armii na terenie Przemyśla. Następnie jako dowódca plutonu w baterii przemyskiej, późniejszej 1 baterii 4 pułku artylerii polowej, wziął udział w obronie i odsieczy Przemyśla, a później - do stycznia 1919 roku - w grupie płk. Sopotnickiego, w odsieczy i obronie Lwowa. W styczniu 1919 roku powierzono mu funkcję adiutanta I dywizjonu 4 pułku artylerii polowej. W sierpniu 1919 roku został przeniesiony do Łodzi, gdzie objął stanowisko adiutanta formującego się I dywizjonu 10 pułku artylerii polowej.
Brał udział w wojnie polsko-bolszewickiej. Został awansowany do stopnia porucznika artylerii ze starszeństwem z dniem 1 czerwca 1919. W 1923 służył w Szefostwie Artylerii i Służby Uzbrojenia przy Dowództwie Okręgu Korpusu Nr IX w garnizonie Brześć. W tym stopniu ukończył V Kurs Normalny (od 1 listopada 1924 do 11 października 1926) w Wyższej Szkole Wojennej. W 1923, 1924 pozostawał oficerem nadetatowym 4 pułku artylerii polowej w Inowrocławiu. Po ukończeniu kursu i otrzymaniu dyplomu naukowego oficera Sztabu Generalnego został przydzielony do dowództwa 20 Dywizji Piechoty w Słonimiu na stanowisko I oficera sztabu. 12 kwietnia 1927 roku został mianowany kapitanem ze starszeństwem z dniem 1 stycznia 1927 roku i 4. lokatą w korpusie oficerów artylerii. 25 czerwca 1927 roku został przeniesiony do Korpusu Ochrony Pogranicza na stanowisko I oficera sztabu 2 Brygady Ochrony Pogranicza w Baranowiczach. 6 sierpnia tego samego roku został przeniesiony do Dowództwa Okręgu Korpusu Nr IX w Brześciu na stanowisko referenta w Oddziale Ogólnym. Następnie pełnił obowiązki kierownika Samodzielnego Referatu Mob, a później zastępcy szefa Wydziału Mob. 27 czerwca 1935 roku został mianowany majorem ze starszeństwem z dniem 1 stycznia 1935 roku i 36. lokatą w korpusie oficerów artylerii. Do końca grudnia 1935 roku dowodził I dywizjonem 9 pułku artylerii ciężkiej detaszowanym w Brześciu. W styczniu 1936 roku został przydzielony do Szefostwa Komunikacji Wojskowych Sztabu Głównego w Warszawie na stanowisko referenta w Referacie Transportu Wydziału Komunikacji. Później został kierownikiem tego referatu.
W marcu 1939 roku został wyznaczony zastępcą majora Leona Nowosilskiego, szefa Wydziału Operacyjno-Transportowego Szefostwa Komunikacji Wojskowych Sztabu Głównego. W czasie kampanii wrześniowej 1939 roku pełnił służbę na stanowisku zastępcy szefa Wydziału Operacyjno-Transportowego I Eszelonu Szefostwa Komunikacji Naczelnego Wodza. 18 września około godz. 14.00 przekroczył granicę z Rumunią.
Po wybuchu II wojnie światowej został oficerem Polskich Sił Zbrojnych na Zachodzie. W stopniu pułkownika pełnił funkcję szefa Oddziału I Sztabu Naczelnego Wodza. Po wojnie uchwałą z 26 września 1946 Tymczasowego Rządu Jedności Narodowej Edwarda Osóbki-Morawskiego, wraz z 75 innymi oficerami Wojska Polskiego, został pozbawiony obywatelstwa polskiego, które przywrócono mu w 1971.
Wielisław Krajowski: Odpis protokołu przesłuchania ppłk. dypl. Wielisława Bohdana Krajowskiego (pol.). W: Relacje z Kampanii 1939 roku, sygn. B.I.10b [on-line]. Instytut Polski i Muzeum im. gen. Sikorskiego w Londynie, 1944-11-10. [dostęp 2017-07-31].
Karolina Jaroszewska (Jaroszewska-Rajewska) (ur. 3 marca 1976 w Poznaniu – polska wiolonczelistka, córka dyrygentki Agnieszki Duczmal oraz kontrabasisty Józefa Jaroszewskiego. 
W latach 1989-1995 uczęszczała do Państwowego Liceum Muzycznego w Poznaniu. W wieku 19 lat uzyskała dyplom z wyróżnieniem w klasie prof. Stanisława Pokorskiego w Akademii Muzycznej w Poznaniu.
Jej nauczycielami byli m.in. Jürgen-Friedrich Sellheim, Igor Czilipik, Stanisław Firlej i Mischa Maisky. W 1994 roku uczestniczyła w kursie muzycznym Aspen Music Festival and School w Aspen, Colorado (USA), a w 1999 w kursie wiolonczelowym im. Gregora Piatigorskiego w Los Angeles. W latach 1995–2001 studiowała pod kierunkiem Zary Nelsovej w Julliard School w Nowym Jorku, które ukończyła z dyplomami Bachelor i Master of Music. 
Była stypendystką Rosa L. Parks Scholarship Foundation, Krajowego Funduszu na Rzecz Dzieci, Fundacji „Dla Talentu” Ewy Czeszejko-Sochackiej, Korpusu Konsularnego oraz Prezydenta miasta Poznania.
Jako solistka zadebiutowała w 1992 roku, w wieku szesnastu lat koncertem z Filharmonią Poznańską pod dyrekcją  Jerzego Swobody. Występowała w Europie i Stanach Zjednoczonych, gdzie zadebiutowała z Savannah Symphony Orchestra w Savannah (Georgia). 
Od 2005 roku jest wiolonczelistką (muzykiem-solistą) Orkiestry Symfonicznej Filharmonii Narodowej w Warszawie.
Współpracuje z Orkiestrą Kameralną Polskiego Radia „Amadeus” oraz wieloma innymi orkiestrami symfonicznymi w Polsce. Jako solistka wystąpiła m.in.
2004 – z Sinfonią Varsovią pod dyrekcją Wojciecha Michniewskiego udział w prawykonaniu dzieła Krzysztofa Knittla „Pamiętnik Powstania Warszawskiego” w 60. rocznicę Powstania
2004 – z Orkiestrą Polskiej Filharmonii Bałtyckiej na Festiwalu „Międzynarodowe Spotkania Chóralne” w Gdańsku
2005 – z Orkiestrą Kameralną Polskiego Radia „Amadeus” pod dyrekcją Agnieszki Duczmal na Festiwalu Chopinowskim w Dusznikach-Zdroju z okazji jego 60-tej edycji
2006 – z Orkiestrą Kameralną Polskiego Radia „Amadeus” pod dyrekcją Agnieszki Duczmal na Festiwal Muzyki Polskiej w Krakowie
2013 – z Radomską Orkiestrą Kameralną na Festiwalu Krzysztofa Pendereckiego z okazji 80. urodzin kompozytora
2013 – z Orkiestrą Kameralną Polskiego Radia „Amadeus” z okazji jubileuszu 45-lecia Orkiestry oraz 45-lecia pracy artystycznej jej założycielki i dyrektora, Agnieszki Duczmal
2014 – z Płocką Orkiestrą Symfoniczną pod dyrekcją Anny Jaroszewskiej-Mróz, podczas Letniego Festiwalu Muzycznego
2014 – z Orkiestrą Kameralną Polskiego Radia „Amadeus” pod dyrekcją Agnieszki Duczmal oraz Anny Jaroszewskiej-Mróz i z udziałem mezzosopranistki Małgorzaty Walewskiej, pianisty Martina Palmeri na fortepianie, Mario Stefano Pietrodarchi na bandoneonie oraz Chóru Kameralnego Uniwersytetu im. Adama Mickiewicza w Poznaniu pod dyrekcją Krzysztofa Szydzisza podczas koncertu wielkanocnego „Czas pokuty i radości”
2015 – z Orkiestrą Symfoniczną Filharmonii Sudeckiej w Wałbrzychu pod dyrekcją Fabio Loutfi Pereira – Koncert SymfonicznyJest członkiem Emanations Quartet, który tworzą Łukasz Kuropaczewski – gitara, Maciej Frąckiewicz – bandoneon, laureat Paszportu Polityki 2012, a także skrzypaczka – Joanna Wronko i wiolonczelistka Karolina Jaroszewska.
2013 – I Międzynarodowym Festiwalu EMANACJE (80 festiwalowych koncertów uświetniających Jubileusz Osiemdziesiątych Urodzin Krzysztofa Pendereckiego)
2014 – „Latynoska noc” w ramach Wiosennych Koncertów Gitarowych na Zamku Książąt Pomorskich w SzczecinieWspółpracuje z takimi osobowościami jak m.in. dyrygentka Agnieszka Duczmal, kontrabasista Gary Karr, dyrygent Jerzy Maksymiuk, Philip Greenberg i pianista Krystian Zimerman.
11 listopada 2015 roku wystąpi w duecie z pianistką Julia Samojło w prestiżowej sali koncertowej Carnegie Hall w Nowym Jorku.
2014 – The Spirit of Tango - koncertowa płyta z udziałem Martína Palmeri – fortepian, Mario Stefano Pietrodarchi – bandoneon, Orkiestry Kameralnej Polskiego Radia „Amadeus” i Chóru Kameralnego Uniwersytetu im. Adama Mickiewicza w Poznaniu
Córka dyrygentki Agnieszki Duczmal oraz kontrabasisty Józefa Jaroszewskiego, siostra Jakuba Jaroszewskiego i dyrygentki Anny Jaroszewskiej-Mróz, żona Bartłomieja Rajewskiego. Dzieci: Bogna, Aleksandra i Julek.
Robert Lee Frost (ur. 26 marca 1874 w San Francisco, zm. 29 stycznia 1963 w Bostonie) – amerykański poeta, uznawany za największego amerykańskiego poetę XX wieku oraz za jednego z największych poetów piszących po angielsku w XX wieku. Czterokrotny laureat nagrody Pulitzera.
Jego poezja, cechująca się prostotą formalną, ma głównie charakter refleksyjno-filozoficzny, a zasadza się często na motywach związanych z krajobrazem, wiejskim życiem oraz obyczajami Nowej Anglii.
Chociaż Frost kojarzony jest zwykle z Nową Anglią, urodził się w San Francisco. Był synem Isabelle Moodie, z pochodzenia Szkotki, i Williama Prescotta Frosta Juniora, potomka Frosta z Devonshire w Anglii, który przypłynął do New Hampshire w 1634 roku. Ojciec poety, eks-nauczyciel parający się dziennikarstwem, miał słabość do alkoholu i hazardu, wierzył w twardą dyscyplinę i próbował odnieść sukces w polityce.
Frost mieszkał w Kalifornii do ukończenia 11 lat. Po śmierci ojca, przeniósł się z matką i siostrą do wschodniego Massachusetts niedaleko dziadków ze strony ojca. Matka wstąpiła do kościoła swedenborgiańskiego i przyszły poeta otrzymał chrzest w tym obrządku, lecz odszedł później z tego kościoła jako dorosły człowiek. Frost dorastał w Lawrence, Massachusetts, i tam opublikował swój pierwszy wiersz. Uczęszczał przez jeden semestr do Dartmouth College i wstąpił tam do bractwa Theta Delta Chi. W 1894 sprzedał swój pierwszy wiersz gazecie „The Independent”, a grudniu 1895 poślubił Elinor Miriam White. Oboje uczyli w szkole do 1897 roku, kiedy Frost wstąpił na Uniwersytet Harvarda. Po dwóch latach jednak studia przerwał, ponieważ jego żona oczekiwała dziecka i z powodu własnych kłopotów zdrowotnych. Dziadek poety podarował mu farmę w New Hampshire, na której spędził on ponad dziewięć lat i gdzie powstały utwory składające się na pierwsze tomiki. Próba hodowli drobiu skończyła się jednak niepowodzeniem i poeta został zmuszony do podjęcia pracy w szkole średniej (Pinkerton Academy). W 1912 roku Frost popłynął z rodziną do Glasgow, a później osiedlił się w Beaconsfield pod Londynem.
Pierwszy tomik poezji Frosta, A Boy’s Will, został opublikowany następnego roku. W Anglii poeta nawiązał istotne kontakty twórcze, między innymi z Edwardem Thomasem, T.E. Hulmem oraz Ezrą Poundem, który jako pierwszy Amerykanin napisał (pozytywną zresztą) recenzję twórczości Frosta. Podczas pobytu Frosta w Anglii powstało wiele utworów zaliczanych do najlepszych w jego twórczości.
Frost wrócił do Ameryki w 1915, zakupił farmę w miejscowości Frankonia w stanie New Hampshire i rozpoczął karierę pisarską oraz jako nauczyciel i wykładowca. Od 1916 do 1938 roku wykładał język angielski w Amherst College. Zachęcał swoich tworzących studentów do wykorzystywania w poezji dźwięków ludzkiej mowy. Sam Frost niejednokrotnie wplatał we własnych wierszach elementy dialogu, np. w „Death of the Hired Man” („Śmierć najmity”). Do najwyżej cenionych utworów Frosta zalicza się też między innymi „Stopping by Woods on a Snowy Evening” („Przystając pod lasem w śnieżny wieczór”), „Mending Wall” („Naprawianie muru”), „Nothing Gold Can Stay”, „Birches”, „After Apple Picking”, „The Pasture”, „Fire and Ice”, „The Road Not Taken” oraz „Directive”.
Na inauguracji prezydenta Johna F. Kennedy’ego w 1961 Frost recytował swój wiersz, „The Gift Outright" („Dar bez reszty”); reprezentował Stany Zjednoczone przy kilku oficjalnych okazjach. Otrzymał doktoraty honoris causa licznych uczelni amerykańskich, w tym Uniwersytetu Harvarda.
Frost zmarł 29 stycznia 1963 roku, został pochowany na cmentarzu Old Bennington w Bennington w stanie Vermont. Jeszcze za jego życia jego imieniem nazwano szkołę średnią Robert Frost Middle School w Rockville (Maryland) oraz główną bibliotekę college’u Amherst.
Robert Frost Dies at 88; Kennedy Leads in Tribute, nytimes.com, 30 stycznia 1963 [dostęp 2014-01-21]  (ang.).
Marek Rzeszotarski (ur. 18 marca 1948 w Ciechanowie) – polski urzędnik i dyplomata. Konsul Generalny RP w Hamburgu (1991–1995) .
Ukończył germanistykę na Uniwersytecie Warszawskim. Był nauczycielem języka niemieckiego w Ciechanowie, następnie w Warszawie. W latach 1977–1989 pracował w Ministerstwie Oświaty i Wychowania. Od 1986 do 1990 równolegle pracował jako asystent w Instytucie Zachodnim w Poznaniu. Współpracował z Instytutem Edukacji i Nauki w Stuttgarcie, Akademią Pedagogiczną Biskupstw Hesji, był członkiem kuratorium fundacji Dönhoff. W latach 1991–1995 był konsulem generalnym w Hamburgu. Od kwietnia 1995 był dyrektorem departamentu personalnego MSZ. W MSZ pracował co najmniej do 2005.
Mieszkaniec Żoliborza. Jego ojcem był Adam Rzeszotarski, którego pamięć kultywuje w Stowarzyszeniu Żołnierzy Armii Krajowej "Żywiciel" i Miłośników Ich Tradycji.
Tadeusz Kosobudzki: MSZ od A do Z. Ludzie i sprawy Ministerstwa Spraw zagranicznych w latach 1990-1995. Warszawa: Wydawnictwo'69, 1997, s. 233. ISBN 83-86244-09-7.
Reprezentacja Polski w piłce ręcznej mężczyzn (zwyczajowo zwana również: reprezentacją narodową, kadrą narodową, drużyną narodową) – zespół piłki ręcznej reprezentujący Rzeczpospolitą Polską w meczach i sportowych imprezach międzynarodowych, powoływany przez selekcjonera, w którym występować mogą wszyscy zawodnicy posiadający obywatelstwo polskie. Za jej funkcjonowanie odpowiedzialny jest Związek Piłki Ręcznej w Polsce.
Reprezentacja piłkarzy ręcznych została wybrana najlepszą drużyną roku w Plebiscycie Przeglądu Sportowego w 2007 i 2015.
Premierowy międzypaństwowy mecz drużyn siedmioosobowych reprezentacja Polski rozegrała w lipcu 1957. Zaledwie kilka miesięcy później wzięła zaś udział w swej pierwszej oficjalnej imprezie międzynarodowej – III finałach Mistrzostw Świata, odbywających się w NRD. 27 lutego 1958 w Erfurcie „biało-czerwoni” zremisowali 14:14 w debiucie z Finlandią, ostatecznie jednak zajęli 5 miejsce wśród 16 zespołów. W drugiej połowie wygranego 9:7 spotkania z Jugosławią rywale strzelili Polakom jednego gola. W meczu o piątą lokatę zespół trenera Tadeusza Breguły pokonał Norwegów 20:18, a gwiazdami naszej kadry byli wtedy Jan Suski (uznawany za najlepszego rozgrywającego w Europie) i Kazimierz „Kaju” Frąszczak.
Od 28 października 2004 do 19 kwietnia 2012 obowiązki selekcjonera kadry narodowej seniorów pełnił Bogdan Wenta. Jego asystentem był Daniel Waszkiewicz.
W dniach 9 września 2012–28 stycznia 2016 selekcjonerem kadry był Michael Biegler (kontrakt podpisał w dniu 28 września 2012). Funkcję jego asystenta pełnił Jacek Będzikowski. Od 27.02.2016 trenerem został Tałant Dujszebajew.
Zestawienia obejmują dane uzyskane wyłącznie w oficjalnych spotkaniach międzypaństwowych seniorskiej reprezentacji Polski. Wszystkie nieoficjalne mecze kadry narodowej, bądź spotkania w kadrze innej niż seniorska (pierwsza reprezentacja) - rozegrane przez danego zawodnika - nie zostały ujęte w poniższych wykazach.
Najwyższa porażka w turnieju IO: 3 września 1972, ZSRR 17:11 (9:4) Polska – Monachium 1972Mistrzostwa świata na hali:
Najwyższe zwycięstwo w finałach MŚ: 22 stycznia 2015, Polska 32:13 (17:6) Arabia Saudyjska – Doha, Katar 2015
Najwyższa porażka w finałach MŚ: 7 marca 1990, Jugosławia 33:20 (18:10) Polska – Bratysława, Czechosłowacja 1990Mistrzostwa Europy:
Pierwsze zwycięstwo w finałach ME: 26 stycznia 2006, Polska 33:24 (19:13) Ukraina – Sankt Gallen, Szwajcaria 2006
Najwyższe zwycięstwo w finałach ME: 17 stycznia 2012, Słowacja 24:41 (13:17) Polska – Belgrad, Serbia 2012
Najwyższa porażka w finałach ME: 27 stycznia 2016, Polska 23:37 (10:15) Chorwacja – Kraków, Polska 2016
Prowadzona przez Zygfryda Kuchtę męska kadra narodowa w 1983 po raz czwarty z rzędu zakwalifikowała się do Igrzysk Olimpijskich w Los Angeles, jednak na skutek wycofania się Polski z tej imprezy (presja polityczna ZSRR na kraje ówczesnego bloku socjalistycznego) nie dane im było wystąpić w turnieju olimpijskim. Jednym z ówczesnych kadrowiczów był Bogdan Wenta, dla którego od tego momentu udział w Igrzyskach stał się głównym celem kariery. Udało mu się tego dokonać dopiero 16 lat później w barwach Niemiec, oraz jako trenerowi prowadzącemu reprezentację Polski mężczyzn 31 maja 2008 na turnieju kwalifikacyjnym we Wrocławiu.
Najwięcej występów dla męskiej reprezentacji Polski w finałach mistrzostw świata mają Marcin Lijewski i Mariusz Jurasik, którzy wystąpili we wszystkich 36 meczach podczas MŚ 2003, MŚ 2007, MŚ 2009 i MŚ 2011.
Najwięcej goli w finałach MŚ strzelił dla Polski Tomasz Tłuczyński (135 bramek), który wyprzedza Mariusza Jurasika (118 bramek), Karola Bieleckiego (113 bramek), Marcina Lijewskiego (106 bramek) i Jerzego Klempela (105 bramek).
Najwięcej występów dla męskiej reprezentacji Polski w finałach mistrzostw Europy mają Marcin Lijewski (26 meczów), Sławomir Szmal (25), Karol Bielecki (23) oraz Mariusz Jurasik, Patryk Kuchczyński i Bartosz Jurecki (po 20). Najlepsi strzelcy to z kolei Karol Bielecki (113 bramek), Mariusz Jurasik (69), Marcin Lijewski (68), Grzegorz Tkaczyk (65) i Bartosz Jurecki (59).
Jerzy Klempel był królem strzelców Mistrzostw Świata 1978 (wraz z Węgrem Peterem Kovacsem strzelili po 47 bramek) oraz turnieju Igrzysk Olimpijskich w Moskwie (44 bramki).1 lutego 2007 półfinałowy mecz Mistrzostw Świata 2007 Polska – Dania (36:33) oglądał w hali Color Line Arena w Hamburgu komplet 13 050 osób. To rekord w całej historii MŚ jeśli chodzi o frekwencję na spotkaniu bez udziału gospodarzy danego turnieju.
Mecze reprezentacji Polski w piłce ręcznej mężczyzn prowadzonej przez Daniela Waszkiewicza i Damiana Wleklaka
Szarlej jako dawna osada górnicza, w przeszłości stanowiła samodzielną gminę administracyjną, należącą do parafii Piekary. Dzięki szybkiemu rozrostowi gminy oraz szybko wzrastającej liczby ludności już ok. 1910 roku mieszkańcy Szarleja zaczęli myśleć o budowie swojego kościoła. Budowa kościoła w Szarleju stawała się coraz to bardziej potrzebna zwłaszcza w porze letniej, gdy tłumy pielgrzymów przychodziły do Piekar na stanowe pielgrzymki mężczyzn i kobiet. Powstanie kościoła należy liczyć z rokiem 1914, gdy pewna wdowa podarowała na jego budowę kwotę 7 000 marek. Hrabia Henckel von Donnersmarck z Nakła podarował grunt pod budowę kościoła, jednakże ostatecznie w 1928 na miejscu planowanego kościoła powstał cmentarz. Inicjatorem budowy kościoła był w 1927 roku miejscowy fabrykant i hurtownik Karol Mutz. Po uzyskaniu lokalu na urządzenie prowizorycznej kaplicy, mieszkańcy Szarleja wysunęli wniosek, aby ich nowym proboszczem mianować profesora gimnazjum w Tarnowskich Górach - ks. Józefa Ledwonia.
24 grudnia 1927 roku rozpoczęto formalnie budowę od poświęcenia tymczasowej kaplicy, na miejscu dawnej kuźni. Probostwo znajdowało się w budynku, w którym kiedyś był areszt. 
W kwietniu 1928 roku podczas Świąt Wielkanocnych zaprezentowano wystawę projektów nowego kościoła. Wybrano projekt w stylu modernistycznym. Po otrzymaniu gotowego projektu wraz z kosztorysem, 23 lipca 1929 roku rozpoczęto wstępne prace przy budowie kościoła. 22 września 1929 roku biskup Arkadiusz Lisiecki dokonał poświęcenia kamienia węgielnego. Kościół poświęcił 3 grudnia 1933 roku wikariusz generalny ks. infułat Wilhelm Kasperlik. Projektantem kościoła był inż. Zygmunt Gawlik z Krakowa, konstruktorami byli inż. Artur Allnoch ze Świętochłowic i inż. Konstantyn Gabryś z Katowic. Projekt wystroju wnętrza jest dziełem artysty plastyka Macieja Bieniasza z Katowic. W 2000 roku kościół został odmalowany.  W 2002 roku arcybiskup Damian Zimoń poświęcił nowy wystrój prezbiterium autorstwa architektów: Beaty Goczoł i Piotra Średniawy. Ołtarz Matki Boskiej Fatimskiej ufundowano w 1955 roku, a witraże autorstwa prof. Adama Bunscha w 1958 r. Święty Pius, Święta Barbara i Święty Józef - to 3 nowe dzwony zawieszone 6 września 1959 r. W 1969 r. kościół został otynkowany. Do parafii należy także kaplica w Wojewódzkim Szpitalu Chirurgii Urazowej w Piekarach Śląskich.
1 listopada 1915 roku ustanowiona została w Szarleju stacja duszpasterska, aby wspomagała planowaną budowę kościoła.
23 grudnia 1927 roku utworzono lokalię. Dekretem z 1 maja 1931 roku biskup Stanisław Adamski podniósł Szarlej do rangi pełnej parafii. 
Ambavia gerrardii (Baill.) Le Thomas – gatunek rośliny z rodziny flaszowcowatych (Annonaceae Juss.). Występuje endemicznie we wschodniej części Madagaskaru.
Mają kształt od owalnego do eliptycznie lancetowatego. Mierzą 4–9 cm długości oraz 2,5–3 cm szerokości. Są skórzaste. Nasada liścia zbiega po ogonku. Blaszka liściowa jest o spiczastym wierzchołku. Ogonek liściowy jest nagi i dorasta do 6–12 mm długości.
Są zebrane w wierzchotki, rozwijają się w kątach pędów. Mają białą barwę. Działki kielicha mają prawie trójkątny kształt, są lekko owłosione i dorastają do 1–2 mm długości. Płatki mają kształt od owalnego do trójkątnego, osiągają do 3–6 mm długości, różnią się od siebie. Kwiaty mają 3–5 owocolistków o odwrotnie jajowatym kształcie i długości 1–2 mm.
Pojedyncze mają kształt od kulistego do elipsoidalnego, zebrane po 3 w owoc zbiorowy. Są siedzące. Osiągają 20 mm długości i 13 mm szerokości. Mają fioletową barwę.
Album zadebiutował na pierwszym miejscu listy Billboard 200. Płyta ta choć wydana w roku 2002 zawiera materiał, który powstał w roku 2000 podczas ostatniej sesji nagraniowej z producentem trzech pierwszych płyt Dave Matthews Band - Stevenem Lillywhitem. Pierwotnie materiał ten miał ukazać się jako chronologicznie czwarta płyta zespołu, jednak na skutek wycieku większości materiału do internetu zespół postanowił zrezygnować z usług Lillywhite`a i nagrać kompletnie nowy materiał z innym producentem. Efektem tego zdarzenia było wydanie w 2000 roku oficjalnego albumu Everyday oraz ukazanie się w internecie nielegalnego materiału pod nazwą The Lillywhite Sessions. Zespół pierwotnie nie chciał wracać do muzyki nagranej podczas ostatniej sesji ze Stevenem Lillywhitem. Jednak ostatecznie, na skutek średnich ocen albumu Everyday oraz sporej presji fanów, Dave Matthews zdecydował się wydać muzykę, która trafiła na The Lillywhite Sessions. Album Busted Stuff jest powrotem do tradycyjnego, akustycznego brzmienia Dave Matthews Band i jest uznawany za udaną kontynuację drogi obranej na trzech pierwszych płytach zespołu. Busted Stuff jest jedyną płytą DMB, na której nie pojawili się żadni muzyczni goście. Największymi przebojami z albumu są piosenki Grey Street (utwór inspirowany życiem poetki Anne Sexton) oraz Where Are You Going - piosenka ta ukazała się również na ścieżce dźwiękowej do filmu Milioner z przypadku (Mr.Deeds). 
Nvidia Tegra – seria układów scalonych zbudowanych w systemie System-on-a-chip przeznaczonych do mobilnych platform na architekturze ARM przeznaczona do urządzeń przenośnych takich jak smartfony, smartbooki, PDA, MID i tablety.
Tegra łączy w architekturę ARM procesory CPU, GPU, northbridge, southbridge i kontroler pamięci w jedną część. Seria Tegra wyróżnia się oszczędnością oraz wysoką wydajnością w odtwarzaniu audio i wideo.
Posiada cztery rdzenie ARM Cortex-A9 pracujące w częstotliwości 1 GHz. Ma również piąty rdzeń o częstotliwości 500 MHz, który nie jest widoczny dla systemu operacyjnego i aplikacji. Przeznaczony jest do mało wymagających zadań jak np. odtwarzanie muzyki. Dzięki temu można znacznie zmniejszyć pobór energii przez procesor, wydłużając tym samym czas pracy na baterii. Nvidia Tegra 3 zawiera też 12-rdzeniowy układ graficzny GeForce. Pierwszym tabletem zawierającym procesor Tegra 3 był Transformer Prime firmy Asus.
Coruscant – fikcyjna planeta ze świata Gwiezdnych wojen, stolica galaktyki oraz Imperium Galaktycznego.
Niemal cała powierzchnia planety zajęta jest przez miasto, którego ludność wynosi ok. biliona. Niewielkie niezabudowane obszary obejmują jedynie okolice czap polarnych na biegunach oraz fragment pasma Gór Manarai. Klimat planety utrzymywany jest sztucznie, m.in. przy wspomaganiu systemu zwierciadeł orbitalnych, dogrzewających okołobiegunowe obszary planety.
Na Coruscant mieszczą się siedziby wielu ważnych instytucji, w tym Senatu Galaktycznego. Oprócz tego znajduje się tu Świątynia Jedi, a po powstaniu Imperium – Pałac Imperialny. Wtedy też planeta na parędziesiąt lat zmieniła nazwę na Centrum Imperialne. Planeta osłaniana jest podwójną tarczą planetarną, bronioną przez flotę i liczne stacje bojowe, a na niskich i wysokich orbitach okrąża ją wiele stacji kosmicznych oraz skyhooków. Import: produkty spożywcze, urządzenia, roboty, pojazdy, surowce naturalne. Brak eksportu.
Planeta przynależała kolejno do: Republiki Galaktycznej, Imperium Galaktycznego, Nowej Republiki, Yuuzhan Vongów (zmieniona nazwa na Yuuzhan'tar).
Carolina Herrera (ur. 8 stycznia 1939 w Caracas, w Wenezueli) – wenezuelska projektantka mody oraz założycielka domu mody sygnowanego jej imieniem i nazwiskiem.
Urodziła się jako María Carolina Josefina Pacanins y Niño 8 stycznia 1939 roku w Caracas, w Wenezueli, jako córka pilota samolotów i pracownicy fabryki. Od roku 1980 mieszka w Nowym Jorku. W 1970 i 1980 roku ogłoszona najlepiej ubraną kobietą świata. Wśród jej klientek znajdują się Jacqueline Kennedy Onassis oraz Renee Zellweger.
W 1957 roku poślubiła Guillermo Behrens Tello. Z tego małżeństwa pochodzą dwie córki, Mercedes oraz Ana Luisa. Rozwiedli się w 1964 roku.
W 1968 roku w Caracas poślubiła Reinaldo Herrera Guevara, koordynatora kluczowych projektów Vanity Fair. Z tego małżeństwa urodziły się Carolina Adriana oraz Patricia Cristina.
Marija Aleksandrowna Szałajewa (ros. Мария Александровна Шалаева, ur.15 marca 1981 w Moskwie) - rosyjska aktorka filmowa.
Urodziła się w Moskwie. Ukończyła studia na wydziale aktorskim Państwowego Instytutu Kinematografii Federacji Rosyjskiej im. Siergieja Gierasimowa.
Na Międzynarodowym Festiwalu Państwowego Instytutu Kinematografii Federacji Rosyjskiej w 2001 otrzymała nagrodę za Najlepszą Rolę Kobiecą w filmie One day before Birthday.. W 2007 na Sochi Open Russian Film Festival wywalczyła nagrodę dla Najlepszej Aktorki za rolę w filmie Rusałka. Również za tę kreację w 2008 zdobyła Nagrodę Nika w kategorii Aktorka.
Česlovas Kazimieras Blažys (ur. 18 sierpnia 1943 w Kibartach) – litewski oficer policji, urzędnik państwowy, minister spraw wewnętrznych w latach 1999–2000.
W latach 1965–1970 studiował na Wydziale Prawa Uniwersytetu Wileńskiego, a w latach 1977–1980 w Akademii MSW ZSRR.
W 1967 rozpoczął pracę w milicji. Do 1977 pracował jako inspektor i starszy inspektor śledczy. W latach 1981–1989 był szefem rejonowego wydziału spraw wewnętrznych w Wilnie. Od 1989 był zastępcą naczelnika służby profilaktyki Ministerstwa Spraw Wewnętrznych.
W latach 1990–1991 kierował wydziałem na Litewskiej Akademii Policyjnej. Od 1991 pełnił funkcję naczelnego komisarza Zarządu Policji Samorządowej w Departamencie Policji MSW. W latach 1993–1995 był dyrektorem Departamentu Migracji przy Rządzie Republiki Litewskiej.
W latach 1997–1999 sprawował urząd naczelnego komisarza policji wileńskiej. Od 10 czerwca 1999 do 9 listopada 2000 był ministrem spraw wewnętrznych. Do 2008 przewodniczył Państwowej Komisji Kontroli Gier.
Outcast: Opętanie (tytuł oryginału: Outcast) – amerykański serial telewizyjny wyprodukowany przez Circle of Confusion oraz Fox International Channels. Serial jest adaptacją serii komiksowej pt. Outcast autorstwa Roberta Kirkmana i rysownika Paula Azacety. Outcast był emitowany od 3 czerwca 2016 roku do 5 czerwca 2017 roku przez Cinemax. Premierowy odcinek serialu został udostępniony 20 maja 2016 roku na Facebooku.
Na początku października 2018 roku, stacja Cinemax ogłosiła zakończenie produkcji serialu po dwóch sezonach.
Serial skupia się na życiu Kyle'a Barnesa, którego od dziecka otaczają ludzie opętani przez demony. W odkryciu tajemnicy swojego przeznaczenia, Kyle'owi pomaga mu wielebny Anderson, pastor lokalnego kościoła i zarazem egzorcysta.
28 lipca 2014 roku stacja Cinemax zamówiła pilotowy odcinek Outcast. W listopadzie 2014 roku ogłoszono, że główną rolę w serialu zagra Patrick Fugit. W samym miesiącu do serialu dołączyli: Philip Glenister, Gabriel Bateman, Wrenn Schmidt, Reg E. Cathy, Julia Crockett, Kip Pardue.
Zdjęcia do serialu rozpoczęły się w sierpniu 2015 roku. W tym samym miesiącu, do serialu dołączyli: David Denman, Melinda McGraw, Grace Zabriskie, Catherine Dent, Lee Tergesen oraz Brent Spiner.
Louis Marie Versijp (Versyp) (ur. 5 grudnia 1908 r. w Brugii, zm. 27 czerwca 1988 r.) – były belgijski piłkarz grający na pozycji napastnika. W późniejszych latach również trener.
Louis Versijp znalazł się w pierwszej drużynie Club Brugge już w roku 1926. Mimo młodego wieku niemal od razu ten bramkostrzelny skrzydłowy zwrócił na siebie uwagę sztabu trenerskiego reprezentacji. Club Brugge nie było wówczas w najwyższej formie, lecz Versijp zawsze się wyróżniał.
Jedne z pierwszych gier w kadrze narodowej rozegrał na igrzyskach olimpijskich 1928 w Amsterdamie oraz mistrzostwach świata 1930 w Urugwaju. Występował również na mistrzostwach świata 1934 na boiskach Włoch. Ogółem dla reprezentacji rozegrał 34 mecze i strzelił osiem bramek. Okazalej wygląda jego dorobek klubowy: do sezonu 1936/1937, po którym zakończył karierę, w barwach Club Brugge rozegrał około 250 spotkań i zdobył około 150 goli.
Po zakończeniu kariery Versijp dołączył do sztabu szkoleniowego ekipy z Brugii, gdzie z początku był tylko asystentem Gérarda Delbeke, lecz po II wojnie światowej awansował do roli pierwszego trenera. Jego debiut przypadł na sezon 1945/1946, gdy Club Brugge było w drugiej lidze. Nie udało mu się jednak utrzymać zespołu, który spadł o klasę niżej. W sezonie 1947/1948 "Blauw-Zwart" zdobyli jednak mistrzostwo trzeciej ligi i awansowali. Kolejny sezon to znów rozpaczliwa walka o utrzymanie do samego końca rozgrywek. Tym razem udało się nie spaść, lecz zarząd klubu nie przedłużył umowy z trenerem Versijpem, którego zmienił na tym stanowisku William Kennedy.
W kolejnych latach Louis dalej zajmował się trenerką, zaczynając od prowincjonalnej ekipy KSK Maldegem. W sezonie 1951/1952, już na ławce AS Oostende KM, Vorsijp walczył o mistrzostwo drugiej ligi. Ostatecznie, głównie z powodu kontuzji reprezentacyjnego bramkarza, Pola Gernaeya, skończyło się na trzeciej lokacie.
W roku 1952 przeniósł się do Cercle Brugge, z którym spadł do trzeciej ligi. Pozostał tam przez dwa lata, a później, na kilka miesięcy przed końcem umowy, został zawieszony za słowne znieważenie sędziego podczas jednego z meczów. Po zakończeniu karencji, przed sezonem 1957/1958 powrócił do Cercle Brugge, tym razem drugoligowego, choć rozpaczliwie walczącego o utrzymanie. Zastąpił tam na stanowisku szkoleniowca Guya Thysa, który wcześniej pełnił w klubie rolę grającego trenera.
W tym samym sezonie AS Oostende KM spadł do trzeciej ligi i znów postanowił sięgnąć po trenera Versijpa, który pozostał tam aż do roku 1963. Później próbował jeszcze swoich sił w prowincjonalnym FC Eeklo, z którym starał się awansować do ligi wojewódzkiej. Ostatecznie nie udało się, a na przeszkodzie stanął Racing Lokeren. Karierę trenerską zakończył około roku 1966. Potem skończył z futbolem i założył kawiarnię, którą prowadził przez wiele lat.
Karol Wójciak zwany Heródkiem (ur. 19 października 1892, zm. 1 września 1969) – polski rzeźbiarz ludowy z Lipnicy Wielkiej na Orawie.
Był pastuchem na którym ciążyło piętno „głuptoka”. Żył samotnie, mieszkał w stajni, która służyła mu także za pracownię rzeźbiarską. Miał problem z porozumiewaniem się – mówił niewyraźnie. Krótko chodził do szkoły, nauczył się czytać i pisać. Zapamiętano go jako człowieka życzliwego i uczynnego. W gniew wpadał tylko wtedy, gdy niszczono jego rzeźby. Był nieśmiały, jednak zachęcony, stawał się gawędziarzem i muzykantem. Śpiew i gra na skrzypcach własnej roboty, były dla niego okazją do popisania się. Zapraszano go na chrzciny i wesela, a zabawne muzykowanie nagradzano wódką i jedzeniem.
Pierwsze rzeźby wykonywał z korzeni o fantazyjnych kształtach. Tak powstawały figurki zwierząt, o których opowiadał wymyślone przez siebie historyjki. Później używał grubych polan przeznaczonych na podpałkę. Rzeźbił Pana Jezusa, Matkę Boską i wizerunki świętych, a zwłaszcza anioły. Forma tych figur jest wyjątkowo prosta. Jedynym szczegółem anatomicznym, na który rzeźbiarz zwracał uwagę, była twarz z dużymi oczami i dłonie. Używał podstawowych kolorów, często dla kontrastu na skrzydłach aniołów umieszczał punkty o innych barwach. Swoje prace ustawiał na łące, wierzył, że oglądanie ich może skłaniać ludzi do pobożnego i godnego życia. Uznanie dla sztuki rzeźbiarskiej „Heródka” przyszło dopiero w latach 60. kiedy został odkryty przez miłośników sztuki ludowej. Jego prace znajdują się między innymi w Muzeum Etnograficznym im. Seweryna Udzieli w Krakowie i Państwowym Muzeum Etnograficznym w Warszawie.
B. Kłobuszewska, Karol Wójciak „Heródek”, „Polska Sztuka Ludowa”, 1972, nr 4; A.Jackowski, Sztuka zwana naiwną. Zarys encyklopedyczny twórczości w Polsce, Warszawa 1995;
Film dokumentalny: Dziwni artyści po obu stronach Babiej Góry, scen. i reż. Mirosława Marcinkiewicz, Wytwórnia Filmów Oświatowych w Łodzi, 1970 r. (film poświęcony opowieści o Karolu Wójciaku „Heródku” oraz Dorocie Lampart z Zawoi).
6 Grupa Artylerii (6 GA) – oddziały i pododdziały  artylerii organicznej wielkich jednostek piechoty i kawalerii oraz artylerii Odwodu Naczelnego Wodza stacjonujące na terenie Okręgu Korpusu Nr VI i podporządkowane dowództwu 6 Grupy Artylerii.
6 Grupa Artylerii została utworzona w terminie do 15 stycznia 1929 na podstawie rozkazu L. 1019/Org. ministra spraw wojskowych z dnia 31 grudnia 1928. Proces formowania grupy zakończony został w marcu tego roku. Dowództwo grupy powstało na bazie dotychczasowego 6 Okręgowego Szefostwa Artylerii.
Almanach oficerski na rok 1923/24. Dział III Organizacja Wojska Polskiego, zeszyt 2, Wojskowy Instytut Naukowo-Wydawniczy, Warszawa 1923.
Igor Błagowieszczański, Artyleria w II wojnie światowej. Studium historyczno-wojskowe, Warszawa 1983, ​ISBN 83-11-06909-3​.
Igor Błagowieszczański, Artyleria Wojska Polskiego w latach 1918-1939, Zakończenie, Wojskowy Przegląd Historyczny Nr 4 (71), Warszawa 1974, ss. 203-250.
RomanR. Łoś RomanR., Artyleria polska 1914-1939, Warszawa: Bellona, 1991, ISBN 83-11-07772-X, OCLC 830057069 .
Eugeniusz Kozłowski, Wojsko Polskie 1936-1939. Próby modernizacji i rozbudowy, Wydawnictwo MON, Warszawa 1964, wyd. I.
Payload Assist Module (PAM) – modułowy człon rakietowy zasilany paliwem stałym, wykorzystywany przez amerykańskie promy kosmiczne (pierwotnie zaprojektowany dla nich), a także rakiety Delta i Titan. Wykorzystywany do umieszczenia ładunku z niskiej orbity okołoziemskiej na orbitę geostacjonarną lub trajektorię ucieczkową. Montowany był na obrotowej podstawie, a po wyczerpaniu paliwa zwalniał obroty za pomocą odważników na linkach.
12 stycznia 2001 człon PAM-D użyty do wyniesienia satelity GPS w 1993, zszedł z orbity i upadł na pustynnym terenie Arabii Saudyjskiej, gdzie został poprawnie zidentyfikowany.
Wahadło rewersyjne (czyli odwracalne) – przyrząd będący rodzajem wahadła fizycznego o dwóch równoległych osiach zawieszenia i regulowanym rozkładzie masy, używany do wyznaczania przyspieszenia ziemskiego. Wahadło zostało wynalezione przez Henry’ego Katera w 1817 roku.
Składa się ono z metalowego pręta, dwóch ostrzy O i O` na których można je zawieszać oraz z dwóch lub trzech metalowych brył w kształcie soczewki (by zmniejszyć opory powietrza), z których jedna może być przesuwana po pręcie, pozwala to na zmianę okresu drgań wahadła. Zastosowanie takiej konstrukcji pozwala na wyeliminowane ze wzorów wielkości trudno mierzalnych, takich jak moment bezwładności i odległość do środka masy. Przy odpowiednio dobranym położeniu masy ruchomej okres drgań wahadła dla obu zawieszeń jest jednakowy i odpowiada okresowi drgań wahadła matematycznego o długości równej odległości między osiami obrotu. Odległość ta jest nazywana długością zredukowaną wahadła. Wahadło pozwala wyznaczyć dokładnie wartość przyspieszenia ziemskiego:
T – okres drgań wahadła.Wahadło rewersyjne jest powszechnie wykorzystywane w dydaktyce fizyki, podczas której studenci dokonując regulacji położenia mas mogą samodzielnie wyznaczyć przyspieszenie ziemskie.
W doświadczeniu wyznacza się okresy drgań dla obu zawieszeń, przesuwa się soczewkę ruchomą, dążąc do wyrównania okresów drgań względem ostrza O z drganiami względem ostrza O`. Uzyskanie jednakowych okresów drgań jest bardzo trudne, dlatego wyznaczenia równego okresu drgań dokonuje się przez interpolację oraz znalezienie przecięcia dwóch wykresów funkcji okresu drgań od położenia przesuwanej masy (graficznie lub analitycznie).
Giuseppe Alessandro Furietti (ur. Bergamo, 23 stycznia 1684, zm. w Rzymie, 14 stycznia 1764) – kardynał, literat, archeolog, antykwariusz, kolekcjoner i erudyta włoski.
Jego rodzicami byli Giovanni i Caterina Terzi, oboje z patrycjuszowskich rodzin Bergamo. Najpierw uczył się w rodzinnym mieście, a następnie studiował retorykę i filozofię w Collegio Elvetico w Mediolanie oraz teologię i matematykę w Almo Collegio Borromeo w Pawii, a następnie prawo kanoniczne w Uniwersytecie w Pawii, doktoryzując się in utroque iure ok. 1705. W tym samym roku został wyświęcony na kapłana w Bergamo.
W 1709 przeniósł się do Rzymu, mając nadzieję wejść do gremiów Kurii Rzymskiej. Zyskał sławę jako prawnik i dyplomata. W 1722 został mianowany referendarzem Najwyższego Trybunału Sygnatury Apostolskiej, w 1743 został sekretarzem Kongregacji Soboru, a w 1759 otrzymał purpurę kardynalską.
Jego zainteresowania szły jednak także w stronę zagadnień humanistycznych i archeologii. W 1710 został przyjęty do Akademii Arkadii pod nazwiskiem Entesto Calameo. Napisał biografie humanisty Gasparino Barzizza, jego syna Guiniforte Barzizza i poety Publio Fontana. Rozpoczął opracowywanie listów Maurizio Cattaneo, humanisty i nauczyciela Torquato Tasso, ale nie zdołał go dokończyć. Zebrany przez niego materiał został wykorzystany przez jego sekretarza Piero Antonio Serassi w dziele z 1759 – Vita di Torquato Tasso.
Jako archeolog zajmował się szczególnie Willą Hadriana w Tivoli, prowadząc z własnych środków wykopaliska, podczas których w 1736 odnalazł dwie nadzwyczajne marmurowe rzeźby centaurów, dzieło artystów greckich, a w 1738 słynną mozaikę gołębi. To ostatnie znalezisko zachęciło go do studiowania sztuki mozaiki. Efektem tych studiów było jego najważniejsze dzieło – traktat De musivis. Stawiano sobie pytanie, dlaczego Benedykt XIV nie dał mu purpury kardynalskiej. Hipoteza przytaczana przez Gaetano Moroniego, że stało się tak, gdyż Furietti odmówił przekazania Muzeom Kapitolińskim posągów centaurów, wydaje się nieuzasadniona. Chodziło tu raczej o motywy polityczne.
Giovanni Battista Gallizioli, Memorie per servire alla storia della vita degli studi e degli scritti del cardinale Giuseppe Alessandro Furietti raccolte da Giovambattista Gallizioli del S.R.I. conte e cavaliere, Lucca : a spese di Francesco Locatelli, 1790.
Gaetano Moroni, "FURIETTI Giuseppe Alessandro, Cardinale", w: Dizionario di erudizione storico-ecclesiastica, Venezia : Tipografia Emiliana, 1844, Vol. XXVI, s. 75-77 (on-line)
G. Fagioli Vercellone, Furietti, Giuseppe Alessandro, w: Dizionario biografico degli Italiani, Vol. L (on-line)
Ivano Sonzogni, Una Biblioteca per i bergamaschi di gran talento, il cardinale Furietti e la fondazione della Civica, "Bergomum", Bollettino della Civica Biblioteca, n. 2, 1994, s.5-46.
Ivano Sonzogni, Il carteggio Alessandro Furietti – Pierantonio Serassi. Momenti dell'erudizione bergamasca a metà Settecento, "Bergomum", Bollettino della Civica Biblioteca, n. 2, 1996, ps. 91-188.
W 2011 zdobyła złoto olimpijskiego festiwalu młodzieży Europy w biegu na 100 metrów przez płotki i w sztafecie 4 × 100 metrów. Jedenasta zawodniczka konkursu siedmioboju podczas mistrzostw świata juniorów w Barcelonie (2012). Dwa lata później startowała na juniorskich mistrzostwach świata w Eugene, podczas których zdobyła brązowy medal w siedmioboju i w biegu na 100 metrów przez płotki. W 2015 sięgnęła po brąz młodzieżowych mistrzostw Europy w sprinterskim biegu płotkarskim. Uczestniczka mistrzostw Europy w Amsterdamie (2016) oraz halowego odpowiednika na Starym Kontynencie w Belgradzie (2017), w których wystartowała odpowiednio w biegach płotkarskich na 100 i 60 metrów. W 2017 została złotą medalistka młodzieżowych mistrzostw Europy w biegu na 100 metrów przez płotki (2017), była siódma w siedmioboju i w biegu na 100 metrów przez płotki podczas mistrzostw świata w Londynie oraz wywalczyła złoto uniwersjady w tej samej konkurencji.
USS Flusser (DD–20) – amerykański niszczyciel typu Smith będący w służbie United States Navy w czasie I wojny światowej. Nazwa okrętu pochodziła od Charlesa Williamsona Flussera.
Okręt zwodowano 20 lipca 1909 w stoczni Bath Iron Works w Bath (Maine), matką chrzestną była Genevieve Virden, daleka krewna patrona okrętu. Jednostka weszła do służby 28 października 1909, pierwszym dowódcą został Lieutenant Commander J. P. Morton.
"Flusser" dotarł do Charleston, swojego portu macierzystego, 17 grudnia 1909 i rozpoczął pełnienie normalnej pokojowej służby w składzie Flotylli Torpedowej Atlantyku (ang. Atlantic Torpedo Fleet), która w ciągu następnych lat została wielokrotnie przemianowana. Pływał na obszarze od Karaibów do wybrzeża Nowej Anglii do sierpnia 1916, gdy rozpoczął rejsy w składzie patroli neutralności w pobliżu Nowego Jorku i Long Island Sound.
Po remoncie w Nowym Orleanie na początku 1917 "Flusser" pełnił służbę eskortową na wschodnim wybrzeżu USA do 30 lipca 1917, gdy opuścił Charleston na 2 miesiące służby oceanicznego eskortowca i patrolowca. Bazował wtedy w Ponta Delgada na Azorach. Następnie pełnił podobną służbę z Brestu we Francji. Pływał po wodach kanału La Manche pomiędzy 22 października 1917 i 9 grudnia 1918. Do Charleston wrócił 31 grudnia. Został wycofany ze służby w Filadelfii 14 lipca 1919 i sprzedany na złom 21 listopada 1919.
Ten artykuł zawiera treści udostępnione w ramach domeny publicznej przez Dictionary of American Naval Fighting Ships.  Treści te są umieszczone tutaj.
Ian Douglas Smith, GCLM, ID (ur. 8 kwietnia 1919 w Selukwe, zm. 20 listopada 2007 w Kapsztadzie) – pierwszy rodowity premier kolonii brytyjskiej – Rodezji Południowej. W 1965 ogłosił niepodległość Republiki Rodezji, a później jej wystąpienie z Brytyjskiej Wspólnoty Narodów.
Był najmłodszym z trojga dzieci Johna 'Jock'a' i Agnes (z d. Hodgson) Smithów. Miał dwie starsze siostry – Phyllis i Joan. Uczęszczał do lokalnych szkół w Gwelo, następnie był studentem Rhodes University w Grahamstown. W 1939 przerwał studia i wstąpił do RAFu. Jako pilot myśliwski został dwukrotnie zestrzelony, wówczas też doznał poparzenia twarzy, której część została trwale sparaliżowana. W 1948 poślubił Janet Duvenage (z d. Watt), niedawno owdowiałą emigrantkę RPA, z którą miał jedno dziecko, oprócz niego w rodzinie była jeszcze dwójka dzieci z poprzedniego małżeństwa Janet - syn Robert i córka Jean. W tym samym roku, Ian został wybrany do Parlamentu. Syn Smitha, Alec, jako nastolatek, miał duże zamiłowanie do imprezowania, narkotyków i alkoholu, przez co miał trudne relacje ze swoimi konserwatywnymi, religijnymi rodzicami, zwłaszcza ze swoją matką. Pozostawał także z ojcem w sporze politycznym dotyczącym przyszłości Rodezji, przez który uciekł do Europy (został powołany do wojska i unikał wcielenia do armii). Tam poślubił Norweżkę, Elisabeth.[1] Jean Smith poślubiła Clema Tholeta, znanego wykonawcę Rodezyjskich pieśni patriotycznych, w 1967.  
Po opuszczeniu uniwersytetu Ian Smith został wybrany do Zgromadzenia Parlamentarnego Rodezji Południowej. Wstąpił do rządzącej Partii Federalnej, gdy w 1953 formowała się Federacja Rodezji i Niasy. Kiedy „federaliści” ogłosili poparcie dla nowej konstytucji poszerzającej prawa polityczne większości murzyńskiej, Smith stworzył w 1961 Front Rodezyjski i przyciągnął do siebie „białych nacjonalistów”. Dzięki obietnicom stworzenia rządu opartego na białej mniejszości osiągnął duże poparcie w wyborach do parlamentu w 1962. W kwietniu 1964, zostawszy premierem Rodezji Południowej (w 1963 doszło do rozwiązania federacji z Niasą), wydał swój pierwszy akt urzędowy, którym było wydalenie z kraju czterech czarnych opozycjonistów. Zamieszki, które wybuchły później, zostały stłumione przy użyciu policji. W czasie konferencji premierów Brytyjskiej Wspólnoty Narodów, odbywającej się w lipcu 1964, odmówił przyjęcia nowej konstytucji, która dawałaby czarnej większości możliwość przejęcia władzy. Kiedy dalsze negocjacje z Wielką Brytanią okazały się bezowocne, 11 listopada 1965 ogłosił niezawisłość państwa. Wielka Brytania odmówiła uznania suwerenności Rodezji i zwróciła się do Rady Bezpieczeństwa ONZ o nałożenie sankcji gospodarczych na Rodezję. Po ich uchwaleniu Smith zerwał wszelkie więzy z Commonwealthem. 2 marca 1970 Rodezja została ogłoszona republiką.
Już w 1961 roku powstał Afrykański Ludowy Związek Zimbabwe (w skrócie ZAPU, nazwę "Zimbabwe" przyjął ze zrujnowanej osady stanowiącej od IX do XIV wieku ognisko kultury kontynentu), organizacja zdelegalizowana została dwa lata później a jej lider Joshua Nkomo osadzony w więzieniu. Konflikt między opozycją a reżimem starał się bezskutecznie rozwiązać rząd Wielkiej Brytanii. W 1964 roku Afrykański Ludowy Związek Zimbabwe przeniósł się do sąsiedniej Zambii gdzie utworzył organizację partyzancką pod nazwą Niezależna Ludowa Rewolucyjna Armia Zimbabwe i rozpoczął batalię partyzancką przeciwko rządowi. W 1963 roku powstała odrębna od ZAPU organizacja opozycyjna, Afrykański Narodowy Związek Zimbabwe (ZANU). Składala się ona z byłych członków ZAPU rozczarowanych umiarkowaną polityką kierownictwa partii. ZANU udało się w tym okresie zyskać masowe poparcie ludu Szona, najliczniejszej grupy etnicznej kraju. W 1976 ZAPU wraz ze swoim rywalem – ZANU, kierowanym przez Roberta Mugabe, utworzył Patriotyczny Front Zimbabwe (PF).
Na początku lat 70. doszło do wzrostu aktywności czarnej partyzantki, której przewodził Front Patriotyczny z Robertem Mugabe i Joshuą Nkomo na czele. Od 1972 partyzanci prowadzili akcje bojowe z baz na terytorium Mozambiku. W odpowiedzi na nie Smith przeprowadził działania odwetowe za pomocą armii rodezyjskiej. Gospodarka kraju zaczęła cierpieć coraz bardziej ze względu na zwiększające się wydatki na siły pacyfikacyjne. Wraz z narastającymi walkami zwiększała się liczba białych emigrantów z Rodezji. Ostatecznie w 1977 Smith został zmuszony do rozmów z umiarkowanym przywódcą czarnych opozycjonistów – biskupem Muzorewą. Przekazanie władzy w rządzie większości murzyńskiej rozpoczęło się w 1978. Smith wówczas stał na czele Rady Wykonawczej, która czuwała nad całym procesem. Premierem pozostał do maja 1979, a później (już w rządzie Zimbabwe) pełnił funkcję ministra bez teki (od maja do grudnia). W parlamencie pozostał do 1987.
Po zakończeniu działalności politycznej stał się krytykiem rządu Roberta Mugabe. W przeciwieństwie do wielu swoich współpracowników z okresu „białej supremacji” pozostał w Rodezji, mieszkając w komfortowych warunkach. Jego syn, Alec, wrócił z wygnania z Europy i został partnerem ojca w interesach, a następnie przejął rodzinną farmę. Rola jako dziadek dla dzieci Aleca była dla niego pociechą po stracie żony, która zmarła na białaczkę w 1994. Działania „czarnych aktywistów”, zmierzające do wyrzucenia Smitha z jego posiadłości, spotykały się zawsze z szybką reakcją policji. W 2000 po serii krytycznych wypowiedzi Smitha pod adresem Mugabe (w których określił go m.in. jako „obłąkanego” i „psychicznie chorego”), byłemu premierowi zaczęto grozić aresztowaniem, jednak gróźb tych nie spełniono. W 2005, wraz z pogarszającym się stanem zdrowia, Smith przeprowadził się do Kapsztadu w RPA, gdzie opiekowali się nim już owdowiała Jean Tholet i Robert Smith. Alec, ku wielkiej rozpaczy ojca, zmarł na zawał serca wracając z Norwegii, w czasie przesiadki w Londynie. Smith zmarł na udar mózgu 20 listopada 2007. Jego prochy rozsypano na jego rodzinnej farmie w dawnym Selukwe (dziś Shurugwi). Jego farma została przejęta przez rząd Mugabe w 2012 i oddana na użytek miejscowej uczelni.Z wyznanie, był zagorzałym Prezbiterianinem. Zasiadał w radzie swojego lokalnego kościoła. W przemówieniach, często odnosił się do ''Chrześcijańskiej cywilizacji''.[2]
Vilmos Kondor (urodzony w 1954 r.) - pisarz węgierski. Jego pierwsza powieść, Budapeszt noir, została wydana w lutym 2008 r. przez Agave Könyvek na Węgrzech. Wydanie polskie ukazało się nakładem wydawnictwa Prószyński i S-ka 18 czerwca 2009 r.
Vilmos Kondor studiował na uniwersytecie w węgierskim mieście Segedyn, następnie kontynuował studia w Paryżu, gdzie ukończył inżynierię chemiczną na Sorbonie. Po powrocie na Węgry zajął się nauczaniem matematyki i fizyki w szkole średniej. Mieszka wraz z żoną, córkami i psem w niewielkiej wsi niedaleko miasta Sopron.
Budapeszt noir jest debiutem literackim Kondora, a zarazem pierwszą powieścią w serii, której bohaterem jest dziennikarz Zsigmond Gordon. Prace nad utworem trwały trzy lata.
Autor pracuje w tej chwili nad czwartą częścią serii. Jej fabuła będzie miała miejsce w 1946 r. Cała seria liczyła będzie 5 powieści.
Druga część powieści Budapeszt noir, opublikowana na Węgrzech w czerwcu 2009 r. (w chwili obecnej nie ma jeszcze polskiego wydania książki). Akcja powieści ma miejsce jesienią 1939 r., kilka tygodni po wybuchu II wojny światowej. Przedstawia losy Zsigmonda Gordona i Sándora Nemesa, emerytowanego detektywa. Każdy z nich rozpoczyna śledztwo w dwóch różnych sprawach: Gordon stara się zgłębić tajemnicę śmierci dawnego przyjaciela, Nemes musi wyjaśnić zniknięcie dużych ilości kokainy oraz morfiny. Ostatecznie obie sprawy łączą się, a ich rozwiązanie zahacza o kręgi polityczne.
Trzecia część serii o Zsigmondzie Gordonie, opublikowana na Węgrzech w czerwcu 2010 r. (w chwili obecnej nie ma jeszcze polskiego wydania książki). Akcja powieści ma miejsce w grudniu 1943 r.
Pistolet Stieczkina APS (ros. Автоматический Пистолет Стечкина) – pistolet automatyczny wprowadzony do uzbrojenia Armii Radzieckiej w 1951 roku. Jego konstruktorem był pracujący w zakładach w Tule Igor Jakowlewicz Stieczkin.
APS był w założeniach pistoletem przeznaczonym dla oficerów biorących bezpośredni udział w walce, a także żołnierzy należących do obsługi czołgów, innych wozów bojowych i artylerii, czyli we wszystkich jednostkach, w których potrzebna jest duża siła ognia w połączeniu z niewielkimi rozmiarami. Pistolet nie spełnił jednak pokładanych w nim nadziei. Problemem była zwłaszcza sztywna kolba-futerał. Częste były przypadki urywania się pistoletu w trakcie wyskakiwania przez wąski właz czołgu lub transportera opancerzonego.
W późniejszym czasie, pistolety Stieczkina, stały się ulubioną bronią żołnierzy różnego typu jednostek specjalnych. Byli w nie na przykład uzbrojeni radzieccy komandosi, którzy zdobywali pałac prezydencki w Kabulu w 1979 roku.
Pistolet działa na zasadzie wykorzystania energii odrzutu swobodnego zamka. Konstrukcja w całości stalowa. Mechanizm uderzeniowy kurkowy z kurkiem zewnętrznym. Sposób napinania kurka Double Action. Mechanizm spustowy z przełącznikiem rodzaju ognia (który jednocześnie spełnia rolę bezpiecznika) umożliwia zarówno prowadzenia ognia pojedynczego jak i ciągłego. Pistolet posiada również przerywacz uniemożliwiający oddanie przypadkowego strzału. Charakterystyczną cechą APS jest umieszczony w chwycie opóźniacz zmniejszający szybkostrzelność.
Pistolet zasilany jest umieszczonym w chwycie 20 nabojowym (naboje ułożone dwurzędowo) magazynkiem. Kabura – futerał (we wcześniejszych modelach wykonane z drewna, w późniejszych już z tworzyw sztucznych) może pełnić jednocześnie rolę dostawianej kolby. Przyrządy celownicze przerzutowe (25, 50, 100 i 200m).
Pistolet nie odniósł znaczącego sukcesu. Był ciężki i wyjątkowo niewygodny w noszeniu. Jego masa powodowała również problemy podczas strzelania. APS był za ciężki jak na klasyczny pistolet i za lekki jak na pistolet maszynowy.
Jego skomplikowana konstrukcja zwiększała koszty produkcji (nieseryjnej). W latach siedemdziesiątych pojawiła się wersja pistoletu z wydłużoną lufą i tłumikiem o nazwie APB z przeznaczeniem dla jednostek specjalnych.
W latach dziewięćdziesiątych XX wieku APS przechodził drugą młodość głównie wśród funkcjonariuszy policji i ochrony. Pistolet oferował znacznie większą celność i pojemność magazynka od stosowanych powszechnie pistoletów Makarowa. Jego zaletą jest również niewielki odrzut. Pistolet nadal jest dziś używany (zdecydowanej zmianie uległa jednak jego kabura. Obecnie jest znacznie lżejsza i przystosowana do sytuacji taktycznych) w rosyjskiej policji głównie ze względu na tanią amunicje 9 × 18 mm Makarowa.
Walter Schultz: 1000 ręcznej broni palnej. Ożarów Mazowiecki: Wydawnictwo Olesiejuk, 2011, s. 255. ISBN 978-83-7708-745-9.
Nawozy – środki używane w uprawie roślin (nawożenie) celem zwiększenia wysokości i jakości plonowania dzięki wzbogaceniu gleby w składniki pokarmowe niezbędne dla roślin i polepszeniu jej właściwości fizycznych, fizykochemicznych, chemicznych i biologicznych, pochodzenia mineralnego lub organicznego. Nawozami są również produkty przeznaczone do zwiększania żyzności stawów rybnych.
W zależności od nawozu, zawarte w nim składniki pokarmowe mogą być w formie bezpośrednio przyswajalnej przez rośliny lub też dopiero po przemianach zachodzących w glebie, przez co działanie nawozów może trwać w ciągu jednego roku nawożenia lub nawet 3-5 następnych lat (np. wióry rogowe na ciężkich glebach). Czasem składniki pokarmowe w wyniku przemian glebowych przechodzą w formę trudniej przyswajalną lub całkowicie nieprzyswajalną dla roślin. 
Wśród makroelementów niezbędnych roślinom wyróżnia się: azot, fosfor, potas, także wapń, magnez i siarkę, natomiast w niewielkiej tylko ilości rośliny potrzebują takich mikroelementów jak: żelazo, cynk, miedź, bor, molibden, chlor. 
Nawozy mineralne, wysokoprocentowe, zawierają proste, bezpośrednio przyswajalne dla roślin lub po niewielkich tylko przemianach w glebie związki chemiczne; surowcami do produkcji są kopaliny, rudy, odpady przemysłu hutniczego, także odpady pochodzenia zwierzęcego; niektóre poprawiają strukturę gleby, zmieniają jej odczyn, usuwają toksyczne substancje; wyróżnia się nawozy:
wieloskładnikowe, nabierające coraz większego znaczenia w dobie intensyfikacji rolnictwa, produkuje się ich coraz więcej (np. amofos, nawozy NPK: nitrofoska, polifoska, azofoska itp.); wyróżnia się tu nawozy mieszane i kompleksowe;
pochodzenia przemysłowego.Nawozy można także podzielić ze względu na ich stan skupienia na: stałe i ciekłe. 
Zawartość w nawozach pierwiastków stanowiących dla roślin składniki pokarmowe przyjęto umownie wyrażać w przeliczeniu na procentową wagową zawartość N, P2O5, K2O, MgO, CaO, SO3.
Ze stosowaniem nawozów mineralnych wiążą się oprócz oczywistych korzyści, także i szkody dla środowiska i człowieka, zwłaszcza zanieczyszczenia wód gruntowych i powierzchniowych powodujące eutrofizację, zakwaszenie, odkwaszenie lub zasolenie gleb, nadmierne nagromadzenie w roślinach szkodliwych substancji, czyli przenawożenie itp.
Irena Dzierzgowska (ur. 9 marca 1948 w Szczecinie, zm. 5 marca 2009 w Warszawie) – polska nauczycielka, wiceminister edukacji narodowej.
W 1973 ukończyła studia z zakresu chemii na Uniwersytecie Warszawskim. Do 1990 pracowała jako nauczycielka chemii i fizyki w Liceum Medycznym nr 3 w Warszawie, następnie do 1995 zajmowała stanowisko wicekuratora oświaty województwa warszawskiego. Później przez dwa lata była zatrudniona w administracji samorządowej. Zakładała też I Społeczne Liceum Ogólnokształcące w Warszawie.
Od 1980 należała do NSZZ „Solidarność”, w 1980 i 1989 była delegatem na zjazdach Regionu Mazowsze związku.
Po 1990 należała do Unii Demokratycznej, Unii Wolności i Partii Demokratycznej. Od 17 listopada 1997 do 1 grudnia 2000 pełniła funkcję sekretarza stanu w Ministerstwie Edukacji Narodowej. W 2001 z rekomendacji posłów UW bez powodzenia ubiegała się o urząd Rzecznika Praw Dziecka.
Była autorką książek i opracowań dotyczących kierowania jednostkami oświatowymi, a także standardów edukacyjnych. W 2006, w okresie pełnienia funkcji ministra edukacji narodowej przez Romana Giertycha, zainicjowała powstanie Społecznego Monitora Edukacji, strony internetowej poświęconej monitoringowi i komentowaniu działań władz oświatowych. W 2008 weszła w skład Rady Edukacji Narodowej, organu doradczego działającego przy minister edukacji narodowej Katarzynie Hall. Była także redaktorką naczelną branżowego periodyku pod nazwą  „Dyrektor Szkoły”.
Pośmiertnie została odznaczona przez prezydenta RP Lecha Kaczyńskiego Krzyżem Kawalerskim Orderu Odrodzenia Polski.
Druk sejmowy nr 2543 z biogramami kandydatów na urząd Rzecznika Praw Dziecka z 11 stycznia 2001. [dostęp 2 listopada 2010].
Ronald Matthias Mulder (ur. 27 lutego 1986 w Zwolle) – holenderski łyżwiarz szybki, brązowy medalista olimpijski i zdobywca Pucharu Świata.
Specjalizuje się w krótszych dystansach. W 2010 roku wystąpił na igrzyskach olimpijskich w Vancouver, gdzie zajął jedenaste miejsce w biegu na 500 m. W tym samym roku był też czwarty podczas sprinterskich mistrzostw świata w Obihiro. Walkę o medal przegrał tam z Japończykiem Keiichirō Nagashimą. Na rozgrywanych cztery lata później igrzyskach w Soczi zajął trzecie miejsce na dystansie 500 m, przegrywając ze swym bratem bliźniakiem Michelem oraz kolejnym Holendrem, Janem Smeekensem. Wielokrotnie stawał na podium zawodów Pucharu Świata, odnosząc przy tym trzy zwycięstwa. Najlepsze wyniki osiągnął w sezonie 2013/2014, kiedy zwyciężył w klasyfikacji końcowej 500 m. W tej samej klasyfikacji zajął trzecie miejsce w sezonie 2016/2017.
Program emitowany jest na kanałach TVN i TVN24 BiS oraz w rozdzielczości HDTV (1920x1080 z przeplotem) na kanale TVN HD i TVN24 HD codziennie o godzinie 19.00. Program jest dostępny w Internecie za pośrednictwem serwisu Player.pl i razem z prognozą pogody na oficjalnej stronie internetowej programu fakty.tvn24.pl.
Pierwsze wydanie programu ukazało się 3 października 1997. Wcześniej jednak Fakty były emitowane w regionalnej stacji TV Wisła, która 3 października 1997 została wcielona do TVN-u. Współtwórcami – i pierwszymi prowadzącymi programu – byli Tomasz Lis i Grzegorz Miecugow. Od 1 maja 2006 redaktorem naczelnym był Kamil Durczok. Od 2015 programem kieruje Adam Pieczyński. 2 marca 2009 rozpoczęto emisję „Faktów” w formacie 16:9 na antenie TVN HD. Od 3 października 2012 roku Fakty nadawane są ze studia telewizyjnego przystosowanego do emisji w standardzie HD.
Fakty to 26-minutowy program informacyjny, realizowany przez zespół dziennikarzy TVN i TVN24. Informacje prezentowane są w formie krótkich (kilkuminutowych) materiałów, zakończonych stand-upami lub jako kilkudziesięciosekundowe, skrótowe opisy wydarzeń. Program zawiera informacje społeczne, polityczne i kulturalne – informacje sportowe i prognozę pogody wyodrębniono do osobnych bloków, nadawanych po głównym programie.
Redakcja programu znajduje się w Warszawie, oddziały terenowe mieszczą się, między innymi, w Krakowie, Łodzi, Katowicach, Białymstoku, Gdańsku, Szczecinie, Toruniu, Wrocławiu i Poznaniu. Program dysponuje również korespondentami zagranicznymi (Waszyngton, Moskwa, Londyn, Bruksela).
Program reklamowany jest hasłem: Liczą się tylko Fakty. Dodatkowo osobne hasło miało także wydanie popołudniowe: Czas ma znaczenie – Fakty 16:00. Od czerwca 2007 Fakty popołudniowe nie są emitowane w TVN. 4 stycznia 2010 wróciły pod nazwą Fakty po południu i są emitowane od poniedziałku do piątku o 16:00 w TVN24.
„Fakty” przygotowuje obecnie ponad trzydziestu dziennikarzy (nie licząc wydawców, kierowników produkcji, dokumentalistów i operatorów kamer), w tym:
Początkowo program posiadał zarówno wydanie ogólnopolskie, jak i regionalne – Fakty Północ (z Gdańska), Fakty Południe (z Krakowa), Fakty Warszawa i Fakty Łódź. Z czasem wydania regionalne sukcesywnie likwidowano.
Na początku nadawania główne wydanie trwało około 15 minut, później program zaczął być dłuższy i około 2000 trwał około 20 minut. Od około 2004 Fakty trwają około 27 minut.
Fakty były pierwszym programem informacyjnym nadawanym równolegle z Wiadomościami TVP o 19:30. Choć w obliczu przytłaczającej przewagi w oglądalności telewizji publicznej 2 maja 1998 przesunięto Fakty na godzinę 19:00, wkrótce ich oglądalność zaczęła stabilnie i szybko rosnąć.
Pierwsza redakcja programu informacyjnego TVN mieściła się nie w głównej siedzibie przy ulicy Wiertniczej, a w wynajętej przez stację willi, przy ulicy Wiertniczej 15.
Twórcy programu, Tomasz Lis i Grzegorz Miecugow, rozstali się z redakcją. Miecugow odszedł po konflikcie z Lisem. Lis został zwolniony przez TVN 10 lutego 2004 pod zarzutem niedotrzymania warunków umowy po publikacji w jednej z gazet sondażu „prezydenckiego” z jego udziałem. Uznano, że Lis powinien się ostatecznie zdecydować, czy zamierza startować w wyborach prezydenckich. Według TVN dziennikarz nie chciał złożyć takiej deklaracji. Miecugow, który zmarł 26 sierpnia 2017, do końca życia był publicystą, prowadzącym kilka programów (m.in. Szkło kontaktowe) i zastępcą dyrektora programowego TVN24. Tomasz Lis był członkiem zarządu Polsatu i gospodarzem programu Co z Polską?, do 2016 w TVP2 prowadził program Tomasz Lis na żywo.
Dziś „Fakty” nadawane są o 19:00 na antenie TVN. Program jest również retransmitowany na międzynarodowym kanale iTVN i TVN24 Biznes i Świat. Na początku lipca 2015 roku zrezygnowano z równoległej transmisji na kanale TVN24. Zespół Faktów przeszedł formalnie do TVN24, zachowując jednak odrębność organizacyjną.
Godzina emisji Faktów popołudniowych, istniejących od września 2000, często się zmieniała – początkowo była to 16:30, następnie 16:10, 16:00, 16:45 i ponownie 16:00. Ostatnie wydanie Faktów popołudniowych nadano w czerwcu 2007. Program nie znalazł się w jesiennej ramówce TVN. Od 4 stycznia 2010 wznowiono emisję Faktów po południu na antenie TVN24 o 16:00. Program prowadzą na zmianę Anita Werner i Piotr Marciniak.
Od początku istnienia stacji do końca czerwca 2004 emitowano również Fakty wieczorne ok. godziny 23:00. We wrześniu 2003 zmieniła się ich formuła. Odtąd dodatkowym elementem Faktów wieczornych, nadawanych już ze studia TVN24, była rozmowa z gościem i przegląd prasy. Nie przyniosło to jednak poprawy oglądalności i program po raz ostatni nadano w czerwcu 2004.
W pierwszych miesiącach nadawania telewizji TVN od poniedziałku do piątku emitowano też kilka wydań Faktów w ciągu dnia, a także wydanie południowe w soboty i niedziele.
35 razy, podczas ważnych wydarzeń Fakty nadawano spoza studia. Fakty prowadzone były, między innymi, z Berlina, Rzymu, Waszyngtonu, Bagdadu, Nowego Jorku, a także z Wadowic.
31 sierpnia 2003 po raz ostatni Fakty poprowadziła wieloletnia gospodyni programu, Iwona Radziszewska, która została potem szefem TVN Style.
10 lutego 2004 z TVN odszedł pierwszy polski anchor, twórca i prezenter Faktów, Tomasz Lis. Oficjalnie został zwolniony za złamanie warunków umowy. Według TVN nie chciał zaprzeczyć udziałowi w wyborach prezydenckich.
6 września 2004 roku nastąpiła metamorfoza Faktów. Zmieniła się oprawa graficzna i muzyczna oraz studio. Nowe studio kosztowało ponad 5 mln euro i jest wspólnym newsroomem Faktów i TVN24. Spore zmiany dotknęły również zespołu prezenterów. Prezenterami Faktów o 19:00 zostali dotychczasowi dziennikarze wieczornego wydania programu, Justyna Pochanke i Grzegorz Kajdanowicz. Do popołudniowego wydania Faktów przesunięta została Anita Werner. Wtedy także wydanie popołudniowe zostało przesunięte z 16:00 na 16:45. Od tego czasu Fakty nie są oznaczane w ramówce jako TVN Fakty, a jako po prostu Fakty.
20 listopada 2004 zmarł Marcin Pawłowski. Z Faktami związany był od początku istnienia. Prowadził główne i wieczorne wydania programu, był też reporterem. Latem 2002 podczas pobytu w Iraku w roli korespondenta TVN zachorował na raka. Ostatni raz program poprowadził 10 września 2004.
8 kwietnia 2005 po zakończeniu transmisji pogrzebu papieża Jana Pawła II krótkie, prawie sześciominutowe wydanie Faktów osiągnęło rekord oglądalności. Według instytutu badań opinii społecznej TNS OBOP oglądało je 6,9 mln widzów.
22 czerwca 2005 Fakty zostały wyemitowane z półgodzinnym opóźnieniem. Przyczyną był alarm bombowy, który potem okazał się fałszywy.
5 września 2005 zmieniła się formuła Faktów popołudniowych. Prowadzone są na stojąco sprzed ekranu tylnoprojekcyjnego, tak jak w głównym wydaniu programu pojawiły się ozdobniki. Na koniec każdego wydania prezentowana jest prognoza pogody.
10 grudnia 2005 Fakty kadrowano inaczej, niż zwykle, pojawiły się nowe loty kamerowe oraz inne ozdobniki. Już dzień później wszystko powróciło jednak do normy, wydanie z 10 grudnia jest jednak zapowiedzią zmian w wyglądzie głównego wydania Faktów.
3 lutego 2006 umowę z TVN podpisał najpopularniejszy według licznych badań opinii publicznej dziennikarz w Polsce, Kamil Durczok. Od maja 2006 był redaktorem naczelnym Faktów i prezenterem głównych wydań programu.
6 marca 2006 po raz kolejny zmianie uległa godzina emisji popołudniowych Faktów. Nadawane były, jak kiedyś o godzinie 16:00.
1 maja 2006 po raz pierwszy Fakty poprowadził Kamil Durczok, od 1 maja główne wydanie programu nie jest już nadawane w TVN24, gdzie pojawił się zamiast Faktów magazyn Fakty, ludzie, pieniądze. Oprawa graficzna i muzyczna Faktów przeszła odświeżenie, pojawiły się nowe ujęcia i urozmaicenia.
29 września 2007 wrócono do prowadzenia weekendowych Faktów przez duety. Do programu powróciła Anita Werner. Nową prowadzącą została również Beata Tadla.
5 maja 2008 zadebiutował program Fakty po Faktach, emitowany w dni powszednie po Faktach o 19:25 w TVN24.
13 maja 2008 Fakty wyemitowano z opóźnieniem – o 19:55 z powodu przedłużenia meczu o Puchar Polski między Wisłą Kraków i Legią Warszawa. Przyczyną wydłużenia meczu była również dogrywka i rzuty karne oraz przerwanie w 77 minucie meczu przez pseudokibiców Legii Warszawa.
13 października 2008 pierwsza w historii emisja Faktów w anamorficznym formacie 16:9 na antenie TVN HD. 14 października powrócono do emisji w formacie 4:3.
2 marca 2009 rozpoczęto stałą emisję Faktów w formacie anamorficznym 16:9 na TVN-ie w jakości HD. W tym samym dniu zmieniono także format emisji TVN24, a tym samym programu Fakty po Faktach.
4 stycznia 2010 zadebiutował program Faktów po południu, emitowany jest codziennie o godzinie 16:00 na antenie TVN24. Obecnie prowadzącymi są Anita Werner, Piotr Marciniak, Diana Rudnik oraz prezenterzy Dnia na żywo TVN24.
10 kwietnia oraz 11 kwietnia 2010 wydanie specjalne Faktów nadawane sprzed pałacu prezydenckiego, w związku z katastrofą polskiego samolotu pod Smoleńskiem. Długość Faktów TVN w tych dniach wynosiła godzinę. Wydania te nadawane były jednocześnie na antenie TVN, TVN24, TVN7, TVN Turbo, TVN Style, TVN CNBC Biznes oraz Mango 24.
między 11 kwietnia a 16 kwietnia 2010 wydania specjalne Faktów ze studia prowadzone były na stojąco z podestu przy telebimie, bez dynamicznych lotów kamerowych. Studio było podobnie jak na TVN24 całkowicie zaciemnione, oświetlenie było skupione jedynie na prowadzącym.
18 maja – 21 maja 2010 wydania w związku z zagrożeniem powodziowym i powodzią prowadzone były albo z miejsc związanych z powodzią albo ze studia sprzed ekranu tylno projekcyjnego. Na ekranie wyświetlano obraz ze śmigłowca zalanych terenów i łączenia z reporterami. Przed czołówką i po programie również zdjęcia zalanych miejscowości.
15 czerwca 2011 na antenie TVN zadebiutowały Fakty w panoramicznym formacie telewizyjnym 16:9, zmieniono również wygląd grafiki ekranowej, pojawiły się pomarańczowe akcenty, zmieniono wygląd belek z nazwiskami, gdzie jednolity granat zastąpił gradient jasnoniebieski.
1 lipca 2011 Fakty, w związku z objęciem przez Polskę prezydencji w Unii Europejskiej, zostały wyemitowane po raz pierwszy w historii ze studia wirtualnego. Również po raz pierwszy w dziejach ogólnopolskich dzienników telewizyjnych prowadzący Kamil Durczok, przeprowadził, na żywo rozmowę z Krzysztofem Skórzyńskim znajdującym się w Brukseli, przy pomocy techniki podobnej holograficznej.
9 października 2011 główne wydanie Faktów zostało wyemitowane także na antenie TVN24. Prowadził je Kamil Durczok.
3 października 2012 nastąpiła największa w historii metamorfoza Faktów od 2004 roku. Zmieniła się oprawa graficzna i muzyczna oraz studio. Grafika została zaprojektowana przez wewnętrzny zespół, a muzykę skomponował Andrzej Smolik. W nowym studiu został zamontowany wielki, zaokrąglony telebim. Zostały zlikwidowane podesty, na których stały kamery. Dzięki temu, studio wydaje się większe i programy można kadrować z każdego miejsca. Nowe studio jest wspólnym newsroomem Faktów i TVN24. Zmiany dotknęły również nadawane w TVN24 Fakty po południu i Fakty po Faktach, które przeniosły się do głównego studia.
23 października 2014 w wyniku wybuchu gazu w jednej z katowickich kamienic zginął Dariusz Kmiecik, śląski reporter Faktów TVN pracujący w tej roli od 2006 roku. Wraz z nim zginęła jego żona Brygida Frosztęga-Kmiecik, dziennikarka TVP Katowice i ich 2-letni syn Remigiusz.
1 stycznia 2015 po prawie 9 latach przerwy główne wydanie Faktów TVN powróciło na antenę TVN24 i od tego momentu Fakty są emitowane równolegle w trzech stacjach: TVN, TVN24 i TVN24 BiS.
10 marca 2015 z TVN w atmosferze skandalu odszedł redaktor naczelny i prowadzący Fakty od 1 maja 2006 do 5 lutego 2015 Kamil Durczok.
16 marca 2015 redaktorem naczelnym Faktów TVN został Adam Pieczyński, szef stacji TVN24 i TVN24 BiS.
1 czerwca 2015 zadebiutował program Fakty z zagranicy na kanale TVN24 BiS. Emitowany jest od poniedziałku do piątku o 19:55, prowadzą Jolanta Pieńkowska i Piotr Kraśko.
7 września 2015 doszło do liftingu oprawy Faktów. Od tego dnia Fakty nie mają zwyczajnej czołówki, jedynie logo programu pojawia się na videowallu w studiu. Po forszpanie pojawia się lot kamerowy, oddalający się od prezentera i pokazujący całe studio. Zmodyfikowano również zakończenie – zamiast widoku na studio z korytarza MBC jest widok z góry studia na stół prezenterski i videowall z widocznym w tle stołem Faktów po Faktach.
30 maja 2016 zadebiutowały Fakty w południe, emitowane w dni powszednie o godzinie 12:00 na antenie TVN24. Prowadzącymi są Dagmara Kaczmarek-Szałkow i Diana Rudnik.
15 lipca 2016 zamiast tradycyjnego pożegnania prezentera i zaproszenia na Fakty po Faktach pokazano, przy powolnym cofaniu kamery i zgaszeniu górnych reflektorów, zdjęcie związane z zamachem w Nicei i przedstawiające owinięte folią kilkuletnie dziecko będące ofiarą zamachu. Obok niego została umieszczona lalka niemowlę. Następnie przeprowadzono transmisję sprzed ambasady Francji w Warszawie przedstawiającą znicze i kwiaty położone przed wejściem do gmachu ambasady.
28 lipca 2016 Fakty zostały wyemitowane z 14-minutowym opóźnieniem, z powodu homilii papieża Franciszka podczas Światowych Dni Młodzieży 2016.
26 sierpnia 2017 zmarł Grzegorz Miecugow – współtwórca Faktów oraz telewizji TVN24. Przyczyną śmierci dziennikarza był rak płuca.
12 grudnia 2017 dziennikarz Faktów, Wojciech Bojanowski, został nagrodzony nagrodą Dziennikarza Roku za reportaż o zamordowaniu przez wrocławskich policjantów Igora Stachowiaka.
18 grudnia 2017 wprowadzono oprawę graficzną po liftingu. Do czołówki obowiązującej od 2015 roku dodano białe, żółte i niebieskie paski, wyświetlane również podczas prezentacji najważniejszych informacji oraz ostatniego reportażu. Niewielkiej zmianie uległy również ozdobniki.
23 maja 2019 - przesunięcie pory emisji Faktów z 19:00 na 18:00 nowe czołówki, oprawa graficzna i muzyczna oraz belki takie ozdobniki.
Początkowo Fakty były realizowane w studiu mieszczącym się w budynku TVN przy ulicy Augustówka 3 w Warszawie. Od 6 września 2004 studio zostało przeniesione do budynku MBC – nowej siedziby grupy ITI, przy ul. Wiertniczej 166 w Warszawie. Studio zajmuje 2 poziomy budynku i po remoncie w 2012 roku jest wyposażone m.in. w kamerę poruszającą się na zamontowanych pod sufitem szynach czy dużą ścianą ekranów tylno projekcyjnych mającą 17 metrów szerokości i rozdzielczość 10240 × 1440 pikseli. Ekrany sprowadzone zostały z Belgii. Studio wraz ze wszystkimi jego elementami dostosowane i obsługiwane jest w formacie HD.
Od 20 maja do 2 października 2012 „Fakty” emitowane były ze studia wirtualnego. Było to związane z remontem dotychczasowego studia.
W historii Faktów wielokrotnie dochodziło do prowadzenia programu poza studiem. Wydania te nadawane były z miejsc związanych z najważniejszymi aktualnie wydarzeniami bądź rocznicami. Do najważniejszych tego typu wydań należy zaliczyć:
W marcu 2017 Fakty TVN zostały uznane za „program informacyjny roku” przez organizatorów XVII Sympozjum Świata Telekomunikacji i Mediów.
Utatsuzaur (Utatsusaurus) – rodzaj wymarłego gada z grupy Ichthyopterygia. Jedyny przedstawiciel monotypowej rodziny Utatsusauridae.
Żył w okresie wczesnego i środkowego triasu (ok. 240 mln lat temu) na terenach dzisiejszej wschodniej Azji oraz Ameryki Północnej. Jego szczątki znaleziono w Japonii (w okolicach miasta Ogatsu) oraz Kanadzie.
Utatsuzaur jest jednym z najstarszych znanych przedstawicieli nadrzędu Ichthyopterygia (taksonu, do którego zaliczane są ichtiozaury oraz przedstawiciele Grippidia). W przeciwieństwie do form późniejszych nie miał płetwy grzbietowej, a jego czaszka była szeroka i zwężająca się w przedniej części. Jego zęby były małe, co jest związane z rozmiarami głowy. Płetwy utatsuzaura miały po cztery palce, w przeciwieństwie do pięciopalczastych płetw pierwszych ichtiozaurów. Duże rozmiary płetwy ogonowej wskazują, że stanowiła ona główne źródło napędu zwierzęcia, w przeciwieństwie do jego płetwiastych kończyn. Utatsusaurus osiągał długość około 3 m.
Komputerowe badania szkieletu utatsuzaura, przeprowadzone przez Ryosuke Motaniego (Uniwersytet Kalifornijski w Berkeley) oraz Nachio Minuorę (Uniwersytet w Hokkaido), wykazały, że zwierzę należało do diapsydów, podobnie jak m.in. petrolakozaur oraz żyjące do dziś krokodyle, łuskonośne i sfenodonty.
Tomasz Palacz (ur. 1934 w Lubomierzu k. Mszany Dolnej, zm. 15 lipca 2009 w Orońsku k. Szydłowca) – historyk, polonista, kulturoznawca, regionalista i pedagog.
W 1957 r. zakończył studia polonistyczne na Uniwersytecie Jagiellońskim. Odbył praktykę w I Liceum Ogólnokształcącym im. Jana Długosza w Nowym Saczu. Miała ona być przygotowaniem do przyszłego zawodu nauczyciela. Jego wzorcem zawodowym stał się właśnie nauczyciel prowadzący, Antoni Sitek, którego lekcje były zawsze inne, interesujące i dograne. Tomasz Palacz pragnął, aby poprzez naukę języka uczeń mógł rozwijać swoje wrażenia twórcze i artystyczne, poznawać świat kultury zarówno materialnej, jak i duchowej w ich wzajemnych korelacjach. Z racji swojego pochodzenia, na miejsce zamieszkania swojej rodziny założonej już w czasach studenckich, wybrał Kielecczyznę, skąd pochodzi żona Palacza. Jak sam wspomina trafił do Szydłowca przypadkiem. Początkowo planował zamieszkać w Kielcach, jednak brak etatów w tamtejszych szkołach zmusił go do wyboru mniejszego miasta. Po przyjęciu do pracy w miejscowym liceum, stanowisko nauczyciela w Szkole Podstawowej nr 1 im. Jana III Sobieskiego otrzymała żona Palacza, Anna, także polonistka. Początkowo Tomasz Palacz uczył języka polskiego. W swojej pierwszej pracy starał się rozwijać młodzieńcze marzenia. Dobrze wspomina pracę z młodzieżą, zwłaszcza w starszych klasach, gdzie oddziały liczyły do dwudziestu uczniów. Dzięki temu szybko można się było rozeznać w powodzi nazwisk, wkrótce także w predyspozycjach, możliwościach intelektualnych i zainteresowaniach ucznia.
W czasie pobytu w Szydłowcu rozpoczął samodzielne studia nad wkładem miasta w dzieje kultury regionu kielecko-radomskiego i Polski. Prowadził długie wycieczki, z których wynosił wiele obserwacji dotyczących architektury i urbanistyki. Zafascynował się dość licznymi, jak na tak małe miasto, zabytkami przeraziwszy się jednocześnie ich opłakanym stanem. Po formalnym uzupełnieniu wykształcenia rozpoczął także nauczanie historii w I Liceum Ogólnokształcącym im. Henryka Sienkiewicza. Na stanowisku nauczyciela pozostał do 1963 r.
W tym też okresie zgromadził pokaźną bibliotekę prywatną, która zajmowała przede wszystkim białe kruki opisujące różne problemy literatury i kultury. Ciągle wspominał stratę części zbioru, która została zniszczona przez włamywaczy-uciekinierów z zakładu poprawczego.
Od 1 listopada 1962 r. przeszedł do pracy w administracji szkolnej. Nadzorował pracę wszystkich szkół średnich i oświaty dorosłych jako podinspektor w Wydziale Oświaty Urzędu Miasta w Szydłowcu. Forsował obsadzanie nowych, do tej pory marginalizowanych przedmiotów artystycznych, nauczycielami-specjalistami, zwłaszcza także prywatnie twórcami. Miało to, według niego wpłynąć znacznie na charakter i jakość pracy w szkołach oraz rozwinąć wrażliwość artystyczną uczniów. dzięki jego działaniom w szydłowieckich placówkach oświatowych rozwinął się dogodny klimat do aktywizacji artystycznej młodzieży, którą prowadzili m.in. Alina Mączyńska, Irena Przybyłowska-Hanusz i Tadeusz Gogacz.
Tomasz Palacz był także aktywnym działaczem społecznym. To on właśnie rozbudził w środowisku lokalnym zamiłowanie do pogłębiania wiedzy i promocji turystycznej regionu. W 1966 r. założył wraz z grupą znajomych mu badaczy Towarzystwo Miłośników Ziemi Szydłowieckiej.
W rok później, został przeniesiony do Urzędu Powiatowego, gdzie także administrował lokalnymi placówkami kulturalnymi. Na nowym stanowisku rozpoczął od nowa organizowanie administracji kulturalnej powiatu. Z jego inicjatywy rozpoczęto interesować się kulturą ludową Przedgórza Iłżeckiego i sąsiedniej Równiny Radomskiej. Zainicjował także budowę domów kultury wraz z klubami Ruchu i Rolnika. Rozpoczęto budowę Domu Kultury w Pawłowie i renowację zamku w Szydłowcu, gdzie znalazł swoją siedzibę szereg instytucji oświatowych i kulturalnych (m.in. Powiatowy Dom Kultury, Powiatowa Biblioteka Publiczna, Okręgowa Pracownia Konserwacji Dzieł Sztuki i Muzeum Ludowych Instrumentów Muzycznych). Z jego inicjatywy także doprowadzono do stanu użytkowania dwór w Orońsku, gdzie działała pracownia rzeźbiarska. Także do zasług Tomasza Palacza należy otworzenie Domu Turysty Pod Dębem w Szydłowcu oraz powołanie miejscowego oddziału PTTK.
Przez dwa lata, od 1970 r. był przewodniczącym Powiatowego Komitetu Kultury i Sztuki. Jesienią 1972 r. objął stanowisko kierownika Wydziału Kultury PMRN w Radomiu. Następnie (1975-1983) był dyrektorem Muzeum Okręgowego w Radomiu. W latach 1983-2004 był dyrektorem Centrum Rzeźby Polskiej w Orońsku, którym to instytucjom poświęcił całą swoją twórczą energię i pasję. Prezes Fundacji im. Józefa Brandta. Odznaczony Krzyżem Kawalerskim Orderu Odrodzenia Polski, odznaką Zasłużony Działacz Kultury i Złotą Odznaką za Opiekę nad Zabytkami.
Był wydawcą i redaktorem pism m.in. Rocznika Muzeum Radomskiego, rocznika Rzeźba Polska, Kwartalnika Rzeźby Orońsko. Rozbudowane zainteresowania regionalistyczne Tomasza Palacza narastały wychodzącymi z drukarń opracowaniami:
Tomasz Palacz: Moje szydłowieckie lata [w:] Marek Marcinkowski (red.) 60 lat Liceum Ogólnokształcącego im. Henryka Sienkiewicza w Szydłowcu, Szydłowiec 2005
Pierwsze wzmianki o Wadowie pochodzą z 1243 (była własnością rodu Gryfitów i należała do parafii w Ruszczy). W XIV lokowana na prawie niemieckim. W 1874 wieś została kupiona przez Józefa Badeniego, który kazał wybudować dwór według projektu Antoniego Łuszczkiewicza (zachował się on do dzisiaj razem z przyległym parkiem).
Wadów w 1949 został częścią miasta Nowa Huta a następnie, razem z całą Nową Hutą, włączono go do Krakowa (1 stycznia 1951), jako osiedle dzielnicy Nowa Huta. Od 1991 wieś jest częścią  Dzielnicy XVII.
Znajdują się tu: szkoła podstawowa nr 78, Samorządowe Przedszkole nr 63 „Wesołe Skrzaty”, stadion Orlik 2012, urząd pocztowy, sklepy spożywcze, cukiernia i pizzeria. Znajduje się tu również kaplica rzymsko-katolicka parafii św. Grzegorza w Ruszczy. Na terenie Wadowa znajduje się także 14 bloków stanowiących osiedle Polskich Kolei Państwowych, zamieszkane przez niemalże tysiąc mieszkańców.
W Wadowie znajduje się zabytkowy, otoczony parkiem dwór Badenich, dawnych właścicieli wsi oraz, także zabytkowa, kamienna kapliczka św. Stanisława Kostki z roku 1780 (róg ulic Wadowskiej i Glinik) i kamienna kapliczka przedstawiająca Jezusa Chrystusa Ukrzyżowanego (róg ulic Wadowskiej i Za Ogrodem).
Na terenie osiedla znajduje się stacja pomiarowa Głównego Inspektoratu Ochrony Środowiska (GIOŚ) monitorująca stężenie w powietrzu pyłu zawieszonego PM10.
Urodził się tu Walerian Feliks Wiśniewski ps. „Kuba” (ur. 18 sierpnia 1893, zm. 19 października 1946) – podpułkownik piechoty Wojska Polskiego, kawaler Orderu Virtuti Militari.
koniec XVIII wieku – Wadów liczył około 170 mieszkańców zamieszkujących 26 domów, we wsi znajdowały się także dwie karczmy
MariaM. Lempart MariaM., Zapomniane dziedzictwo Nowej Huty - Wadów, Kraków: Muzeum Historyczne Miasta Krakowa, 2010, ISBN 978-83-7577-065-0, OCLC 750541890 .
Wadów w Słowniku geograficznym Królestwa Polskiego. T. XV, cz. 2: Januszpol – Wola Justowska. Warszawa 1902.
Rekordy świata w pływaniu to najlepsze czasy uzyskane na długim (50-metrowym) i krótkim basenie (25-metrowym) i są one zatwierdzane przez Światową Federację Pływacką (FINA). Rekordy świata można ustanowić w następujących konkurencjach męskich i kobiecych i w sztafetach mieszanych, gdzie płynie dwóch mężczyzn i dwie kobiety:
Sztafety: 4 × 50 m stylem dowolnym (tylko na krótkim basenie), 4 × 100 m stylem dowolnym, 4 × 200 m stylem dowolnym, 4 × 50 m stylem zmiennym (tylko na krótkim basenie), 4 × 100 m stylem zmiennym
Sztafety mieszane: 4 × 50 m stylem dowolnym (tylko na krótkim basenie), 4 × 100 m stylem dowolnym (tylko na długim basenie), 4 × 50 m stylem zmiennym (tylko na krótkim basenie), 4 × 100 m stylem zmiennym (tylko na długim basenie)Pobicie rekordu świata w konkurencji indywidualnej jest możliwe także na pierwszej zmianie sztafety, pod warunkiem, że nie jest to sztafeta mieszana.
Legenda: e – rekord ustanowiony w eliminacjach, pf – rekord ustanowiony w półfinałach, sz – rekord ustanowiony na pierwszej zmianie sztafety
Legenda: e – rekord ustanowiony w eliminacjach, pf – rekord ustanowiony w półfinałach, sz – rekord ustanowiony na pierwszej zmianie sztafety
Legenda: e – rekord ustanowiony w eliminacjach, pf – rekord ustanowiony w półfinałach, sz – rekord ustanowiony na pierwszej zmianie sztafety
Legenda: e – rekord ustanowiony w eliminacjach, pf – rekord ustanowiony w półfinałach, sz – rekord ustanowiony na pierwszej zmianie sztafety
Scorpions – zespół hardrockowy założony 12 listopada 1965 roku w Hanowerze (Niemcy). Od momentu założenia zespołu, ich muzyka wahała się od hard rocka do heavy metalu. Trzon zespołu stanowią założyciel grupy, gitarzysta Rudolf Schenker oraz wokalista Klaus Meine.
Zespół znany jest z utworu „Rock You Like a Hurricane”, będącego w latach 80. hymnem zespołu, a także z wielu singli takich jak: „Send Me an Angel”, „Still Loving You” czy „Wind of Change”.
Zespół notowany był na 46. miejscu VH1's Greatest Artists of Hard Rock, a utwór „Rock You Like a Hurricane” na 18. miejscu VH1's list of the 100 Greatest Hard Rock Songs.
Scorpions są jednym z najlepiej sprzedających się zespołów wszech czasów, z wynikiem ponad 75 milionów sprzedanych płyt na całym świecie.
Gitarzysta rytmiczny Rudolf Schenker założył zespół w 1965 roku. Początkowo, utwory grupy były inspirowane Bigbitem, a Schenker był również wokalistą. Jeszcze przed wydaniem pierwszej płyty do zespołu dołączył wokalista Klaus Meine, z którym do dziś stanowią trzon grupy i młodszy brat Rudolfa, Michael.
Debiutancki album Lonesome Crow wydany w 1972 roku – w składzie: K. Meine (wokal), R. Schenker (gitara rytmiczna), M. Schenker (gitara prowadząca), W. Dziony (perkusja) i Lothar Heimberg (gitara basowa) wpisywał się w nurt rocka progresywnego i uważany jest za największe artystyczne dokonanie zespołu.
W czasie odbywania trasy koncertowej Lonesome Crow Tour, Scorpions zaczęli współpracować z brytyjskim zespołem rockowym UFO. W ostatnim etapie trasy, Michael Schenker, przystał na propozycję lidera UFO, Phila Mogga i przeszedł do brytyjskiej grupy.
Odejście Michaela, które pokryło się czasowo z powołaniem do wojska Rudolfa, doprowadziło do rozpadu zespołu, jednak w 1973 roku, gitarzysta i kompozytor Uli Jon Roth, który pomógł niemieckiej grupie dokończyć Lonesome Crow Tour, dostał od Rudolfa Schenkera ofertę przystania do Scorpions i reaktywowania grupy w nowym składzie. Roth nie przystał na to, ponieważ wolał pozostać w zespole Dawn Road, ale Schenker był bardzo zdeterminowany i ostatecznie on sam dołączył do zespołu Rotha, w którego skład wchodzili jeszcze Francis Buchholz (gitara basowa), Achim Kirschning (instrumenty klawiszowe) i Jürgen Rosenthal (perkusja). Po krótkim czasie, do grupy dołączył Klaus Meine. Mimo tego, że dawnych Scorpionsów było w zespole mniej, grupa Dawn Road zmieniła nazwę na Scorpions, ponieważ nazwa tej drugiej była już dobrze znana na niemieckiej scenie rockowej. Następny album zespołu był więc wydany pod nową nazwą.
W roku 1974 reaktywowany zespół wydał swój drugi album – Fly to the Rainbow, który okazał się być o wiele większym sukcesem komercyjnym niż poprzedni, a piosenki takie jak „Speedy's Coming” ustaliły brzmienie zespołu. Po nagraniu albumu zespół zdecydował się opuścić Achim Kirschning, a wkrótce po tym Jürgen Rosenthal został wcielony do armii (w 1976 roku dołączył do niemieckiego zespołu Eloy, grającego rock progresywny, z którym nagrał trzy płyty). W lipcu 1974 zastąpił go Jurgen Fechter, a w 1975 roku, nowym perkusistą Scorpions, został Belg, Rudy Lenners.
Tego samego roku (1975) ukazał się kolejny album – In Trance, który stanowił ogromny krok do przodu i wprowadziła do zespołu formułę heavymetalową. Utwory takie jak „In Trance”, „Dark Lady”, czy „Robot Man”, zjednały zespołowi rzesze fanów, zarówno w kraju, jak i za granicą. Album zapoczątkował również wieloletnią, owocną współpracę zespołu z producentem Dieterem Dierksem, pod którego okiem zespół stopniowo ewoluował tworząc utwory z gatunku klasycznego hard rocka i heavy metalu („Top of the Bill”, „Pictured Life”, „Catch Your Train”), sporadycznie próbował sił w repertuarze balladowym („In Your Park”), tworzył także utwory oceniane dziś jako zalążki power metalu („He’s a Woman, She’s a Man”). W międzyczasie nagrywane były także utwory psychodeliczne, czasami nawiązujące do dokonań Jimiego Hendrixa, głównie za sprawą upodobań kompozytora i gitarzysty Uliego Rotha („Hell-Cat”, „Polar Nights”, „Virgin Killer”).
W roku 1976 Scorpions wydali swój czwarty album – Virgin Killer. Okładka albumu przedstawiała nagą, nastoletnią dziewczynę za złamaną szybą, a zaprojektował ją Stefan Bohle, który był product managerem RCA Records – wydawcy płyty. Kontrowersyjna okładka przyczyniła się do wielkiego zainteresowania medialnego płytą, co bardzo korzystnie odbiło się na jej sprzedaży i rozpoznawalności zespołu, ale również do wielu krytycznych głosów i dyskusji na temat poprawności, co spowodowało, że w niektórych krajach okładka została zastąpiona inną, mniej prowokującą. Płyta, pod względem muzycznym również okazała się jednak sukcesem – została ciepło przyjęta zarówno przez fanów jak i krytyków.
Następnego roku Rudy Lenners zrezygnował z członkostwa z powodów osobistych, a na jego miejsce przyszedł Herman Rarebell.
Gdy zespół przygotowywał swój następny album – Taken by Force, RCA Records, podjęła większe wysiłki w celu promowania albumu w sklepach oraz w radiu, dodając do niektórych pozycji wydawniczych wytwórni singiel „Steamrock Fever”, co sprawiło, że sprzedaż nowej płyty systematycznie rosła, ale za to popsuło relacje w zespole. Roth nie był zadowolony z powodu komercyjnego kursu, obranego przez wytwórnię, na dodatek dochodziły do tego przyczyny artystyczne – był zachwycony muzyką Jimiego Hendrixa, pragnął jak najbardziej ulec jej wpływom i wnieść tę myśl do zespołu. Rudolf Schenker i Klaus Meine mieli jednak inną wizję dalszego rozwoju, pragnęli podbić rynek amerykański, co wiązało się z tworzeniem muzyki dostosowanej do ówczesnej pop kultury, nie odbiegającej jednak od klasycznego hard rocka. Roth odszedł z zespołu, po odbyciu trasy koncertowej w Japonii, tworząc własny zespół Electric Sun, nie czekając na wydanie nagranego podczas japońskiego tournée, dwupłytowego albumu Tokyo Tapes. Płyta, która była pierwszym koncertowym albumem zespołu, została wydana w 1978 roku w Europie i USA, pół roku po jego japońskiej wersji i okazała się olbrzymim sukcesem – rozeszła się w nakładzie ponad miliona egzemplarzy, osiągając status złotej płyty.
W tym samym czasie grupa szukała nowego gitarzysty prowadzącego. Po przesłuchaniu około 140 gitarzystów, do Scorpions dołączył grający w zespole do dziś Matthias Jabs.
Po zyskaniu nowego gitarzysty, Scorpions przerwali współpracę z RCA i związali się z wytwórniami Mercury Records i EMI, aby podbić Stany Zjednoczone. Grupa rozpoczęła pracę nad siódmym albumem – Lovedrive. Zaledwie kilka tygodni później, do zespołu powrócił Michael Schenker, wyrzucony z brytyjskiego UFO za nadużywanie alkoholu i eksperymenty z narkotykami, aby wziąć przez krótki czas udział w pracy nad nową płytą. Dało to zespołowi trzech gitarzystów (choć w ostatecznej wersji wkład młodszego z braci Schenker został ograniczony do jedynie trzech utworów). Lovedrive, płyta dość różnorodna stylistycznie (m.in. metalowe utwory, np. „Another Piece of Meat”, ballady, np. „Holiday” i „Always Somewhere” czy instrumentalny „Coast to Coast”) została wysoko oceniona przez krytyków i publiczność, a wyniki sprzedaży również były bardzo dobre. Album ten ugruntował „formułę Scorpions”, czyli charakterystyczne dla grupy połączenie twardych hard rockowych piosenek i melodyjnych ballad. Wyzywająca okładka płyty została wybrana na „Najlepszą okładką albumu z roku 1979” przez magazyn Playboy.
Po nagraniu i wydaniu płyty, członkowie zespołu zadecydowali, aby pozostawić Michaela w grupie, co spowodowało, że Jabs przeszedł do rezerwy. W czasie trwania trasy koncertowej promującej album, okazało się jednak, że młodszy z braci Schenkerów nadal ma problemy z alkoholem, aż w końcu, pijany, przewrócił się na scenie podczas występu. Matthias miał zastępować Michaela w razie, gdyby nie był w stanie występować, ale już w kwietniu 1979 roku, podczas trasy koncertowej po Francji, całkowicie zajął miejsce, kompletnie nie radzącego sobie ze swoim nałogiem Michaela Schenkera.
W 1980 roku ukazał się album Animal Magnetism, zawierający takie klasyki jak „Make It Real”, czy „The Zoo”. Album, oprócz dobrego brzmienia, swój sukces zawdzięczał po raz kolejny prowokacyjnej okładce, na której widniał siedzący doberman i dziewczyna klęcząca przed zwróconym tyłem mężczyzną.
Wkrótce po ukazaniu się albumu Meine zaczął mieć kłopoty ze swoim gardłem. Okazało się, że niezbędna będzie operacja strun głosowych i nie wiadomo było, czy będzie mógł po niej kiedykolwiek śpiewać.
W tym samym czasie zespół zaczął pracę nad albumem Blackout. Do zespołu został zaproszony amerykański wokalista heavymetalowy, Don Dokken, aby zapewnić grupie wokal, w czasie, gdy Klaus Meine dochodził do siebie po operacji. Stan jego gardła poprawił się niespodziewanie szybko i wokalista był w stanie dokończyć album. Blackout został wydany w roku 1981 i szybko stał się najlepiej sprzedającym się do tej pory albumem zespołu, osiągając status platyny, ugruntowując tym samym międzynarodową popularność grupy. Wyleczony głos Maine nie okazał podczas nagrań najmniejszej słabości, a elektryzujący wokal połączony z twardym, hardrockowym brzmieniem, sprawił, że zarówno krytycy, jak i fani byli zachwyceni. Płyta zrodziła trzy single: „Blackout”, „No One Like You” i „Dynamite”.
W 1983, na fali popularności ostatniego albumu, Scorpions zagrali dla ponad 375 000 fanów, drugiego dnia trzydniowego US Festival w kalifornijskim San Bernardino podczas Memorial Day Weekend of 1983. Koncert grupy został wyemitowany na żywo w MTV, co dało zespołowi szeroką ekspozycję swojego show w Stanach Zjednoczonych.
W roku 1984 ukazał się dziesiąty, przełomowy album grupy – Love at First Sting, zawierający wiele pamiętnych, ponadczasowych utworów, który z marszu podbił słuchaczy, wdarł się na szczyty list przebojów i sprzedał się w ogromnej liczbie egzemplarzy, ostatecznie nadając zespołowi status supergwiazd. Płyta, napędzana przez singiel „Rock You Like a Hurricane”, osiągnęła w USA podwójną platynę w ciągu miesiąca od premiery.
MTV wyemitowało klipy do utworów „Rock You Like a Hurricane”, „Bad Boys Running Wild”, „Big City Nights” i power ballady „Still Loving You” i przeznaczyło na nie znaczny czas antenowy, co przyczyniło się znacząco do jeszcze szerszego spopularyzowania albumu. Kanał nadał również zespołowi tytuł „Ambasadorzy Rocka”, co zmartwiło znawców branży, widzących w tym zakulisowe wsparcie. Magazyn Rolling Stone dał zespołowi przydomek „Herosi Heavy Metalu”. Dla zespołu rozpoczął się okres udanych tras koncertowych i występów na wielkich festiwalach rockowych, m.in. Rock in Rio (1985) z Ozzym Osbourne’em, AC/DC i Iron Maiden oraz na Monsters of Rock m.in. wraz z Metallicą, Van Halen, Dokken i Kingdom Come.
Po roku intensywnego koncertowania po całym świecie, w 1985 roku zespół postanowili wydać drugi album koncertowy – World Wide Live, zawierający nagrania z występów, które grupa odbyła w ciągu poprzedniego roku. Jednocześnie ukazała się promująca album, pionierska w formie kaseta video pod tym samym tytułem – impresja z życia zespołu w czasie trasy koncertowej oraz zawierająca fragmenty koncertów. Album okazał się kolejnym sukcesem, osiągając 14 pozycję na liście przebojów w Stanach Zjednoczonych i 18 w Wielkiej Brytanii.
Po czterech latach zespół powrócił do studia, aby nagrać kolejną płytę studyjną – Savage Amusement. Wydana w 1988 roku (cztery lata po poprzednim albumie studyjnym), płyta prezentowała bardziej dopracowany i dojrzały dźwięk, podobny do stylu Def Leppard. Album sprzedał się dobrze, ale był też uważany za coś rozczarowującego. Recenzenci uznali Savage Amusement za najgorszą płytę zespołu, a jednym z zarzutów było „słabe, plastikowe brzmienie”. Mimo krytyki, album zyskał dużą popularność w stacjach radiowych, a grupa nadal z powodzeniem koncertowała.
Podczas Savage Amusement Tour w 1988, zespół stał się drugą zachodnią formacją (nieamerykańską), która zagrała w Związku Radzieckim (Uriah Heep występowała w 1987), dając koncert w Leningradzie dla 200000 fanów rocka zza żelaznej kurtyny. Rok później, grupa wystąpiła na Moscow Music Peace Festival, wraz z innymi zachodnimi zespołami, takimi jak: Mötley Crüe, Cinderella, Bon Jovi, Ozzy Osbourne i Skid Row, a także rosyjskimi (między innymi Gorky Park). W rezultacie, Scorpions zdobyli w Rosji liczną grupę fanów i jeszcze niejednokrotnie tam powracali.
Chcąc zdystansować się od niepochlebnych ocen Savage Amusement, grupa podjęła decyzję o zakończeniu długoletniej współpracy z producentem Dieterem Dierksem, który był znany jako aktywny „szósty członek zespołu”. Jego miejsce zajął Keith Olsen.
W 1990 roku ukazał się album Crazy World, charakteryzujący się mniej wygładzonym, wręcz garażowym brzmieniem. Płyta stała się największym komercyjnym sukcesem w historii zespołu, zajmując wysokie pozycje na listach przebojów i osiągając gigantyczny nakład, głównie dzięki melodyjnej balladzie Wind of Change z tekstem odnoszącym się do przemian ustrojowych w Europie Środkowo-Wschodniej. Utwór stał się przebojem w wielu krajach, triumfując na większości list przebojów i jest jedną z najbardziej rozpoznawalnych melodii w całej historii muzyki. Przed „Wind of Change” pojawiały się w mediach bardziej rockowe utwory z tej płyty – „Tease Me Please Me” oraz „Don’t Believe Her”. Ponadto, dużą popularność zyskał też utwór „Send Me an Angel”, wydany też jako singel.
21 lipca 1990 zespół wziął udział w berlińskim koncercie The Wall Live in Berlin zorganizowanym przez Rogera Watersa z okazji upadku Muru Berlińskiego.
Dwa lata później zespół opuścił wieloletni basista grupy, Francis Buchholz. Jego odejście odbyło się w atmosferze skandalu, wcześniej bowiem wspomniany muzyk dopuścił się malwersacji finansowych i naraził zespół na problemy finansowe i prawne. Nowym basistą został Ralph Rieckermann.
W 1993 roku ukazał się dwunasty album studyjny Scorpions – Face the Heat, którym muzycy chcieli się zdystansować od postrzegania ich twórczości poprzez pryzmat „Wind of Change”. M.in. dlatego pierwszym singlem z tej płyty był jeden z najcięższych utworów płyty – „Alien Nation”. Album oceniany jest jako zbyt nierówny. Płyta okazała się umiarkowanym sukcesem, nie powtórzyła sukcesu komercyjnego Crazy World – ani „Alien Nation”, ani ballada „Under the Same Sun”, nie zbliżyły się nawet do poziomu „Wind of Change”.
W roku 1995 wyprodukowany został trzeci album koncertowy grupy – Live Bites, zawierający nagrania z pożegnalnej trasy koncertowej z długoletnim perkusistą, Hermanem Rarebellem, który postanowił rozpocząć pracę w studio nagraniowym, jego miejsce zajął znany wcześniej m.in. z Kingdom Come Amerykanin James Kottak. Choć w porównaniu z poprzednim albumem koncertowym World Wide Live, Live Bites miało technologicznie czystszy dźwięk – sprzedaż była o wiele niższa.
Kolejne wydawnictwa studyjne Scorpions to eksperymenty, m.in. próba stworzenia melodyjnej płyty poprockowej (Pure Instinct – 1996), a także płyty z zastosowaniem dźwięków elektronicznych (Eye II Eye – 1999). Oba albumy nie osiągnęły sukcesu komercyjnego, nie znalazły uznania także u fanów zespołu i u recenzentów.
Dobre recenzje towarzyszyły ukazaniu się albumów, na których znalazły się głównie nowe wersje kompozycji z lat 80., wykonywanych z orkiestrą symfoniczną Berliner Philharmoniker – Moment of Glory (2000), oraz koncertowej płyty „unplugged”, czyli aranżacji utworów w stylistyce akustycznej (2001) – Acoustica. Oba wydawnictwa powstały dzięki pomocy Christiana Kolonovitsa – austriackiego kompozytora i dyrygenta.
Również album Unbreakable z nowymi utworami z 2004 roku mimo pewnych niedoskonałości uzyskał pozytywne recenzje. Utwory „New Generation”, „Blood Too Hot” czy „Through My Eyes” nawiązywały do charakterystycznego dla Scorpions stylu z okresu ich największej popularności.
W czasie nagrywania tej płyty do zespołu dołączył nowy basista – Paweł Mąciwoda (znany m.in. ze współpracy z zespołem Oddział Zamknięty), dotychczasowy postanowił zająć się nagrywaniem muzyki filmowej w USA.
W 2006 r. – wraz z gośćmi – byłymi członkami zespołu Scorpions – Ulim Rothem, Michaelem Schenkerem oraz Hermanem Rarebellem, grupa wystąpiła na festiwalu Wacken Open Air. Zapis koncertu ukazał się na DVD.
14 maja 2007 roku ukazał się album – Humanity – Hour 1. Jest to pierwszy album koncepcyjny w historii zespołu. Duży wpływ na styl muzyczny miał producent Desmond Child. Muzyka zawarta na tym albumie jest dość różnorodna stylistycznie. Znajdują się tu utwory nawiązujące do heavy metalu, hard rocka, pop-rocka, popu, a także do nu metalu.
4 czerwca 2009 roku grupa dała w Gdańsku koncert w Stoczni Gdańskiej w ramach cyklu Przestrzeń Wolności.
24 stycznia 2010 roku na swojej oficjalnej stronie internetowej zespół podziękował wszystkim fanom za wsparcie i ogłosił zakończenie kariery. Miało to nastąpić po kilkuletniej trasie koncertowej promującej płytę Sting in the Tail.
Album, zgodnie z zapowiedziami, był nawiązaniem do twórczości zespołu z lat 80., ale z nowym brzmieniem. Zauważają to recenzenci i słuchacze, większość z nich ocenia album bardzo wysoko. Gitarzysta Matthias Jabs wspomniał m.in. o możliwości występu Scorpionsów na otwarciu piłkarskich Mistrzostw Świata, które odbyły się w 2014 roku w Brazylii. W wywiadzie dla Arizona Republic powiedział:
4 listopada 2011 nakładem wytwórni płytowej Sony Music ukazała się płyta Comeblack zawierająca nowe wersje dawnych utworów zespołu Scorpions oraz interpretacje z repertuaru innych wykonawców.
31 sierpnia 2012 roku grupa zagrała w zajezdni MPK przy ul. Grabiszyńskiej we Wrocławiu. Koncert odbył się z okazji 32. rocznicy dolnośląskiej „Solidarności”.
W dniach 11, 12 i 14 września 2013 roku zespół wystąpił w trzech koncertach z serii MTV Unplugged, które zorganizowano w odnowionym starożytnym Teatrze Lycabettus w stolicy Grecji – Atenach. Z koncertów powstał materiał audio i wideo pt. „Scorpions – MTV Unplugged”. Tego samego roku ukazała się dwupłytowa reedycja albumu Crazy World (Deluxe Edition) wzbogacona o dodatkowy bonusowy materiał zawierający m.in. przebój „Wind of Change” wykonany w kilku różnych wersjach językowych. Dodatkowa płyta DVD zawierała materiał z trasy Crazy World Tour z 1991 roku oraz cztery teledyski z singli.
Mimo wcześniejszych zapowiedzi zespół nie zawiesił działalności. Ostateczną decyzją nadal ma zamiar nagrywać i występować na żywo. 20 lutego 2015 roku ukazał się album studyjny Return to Forever (tłum. „Powrót na zawsze”). W tym samym roku, z okazji 50-lecia istnienia zespołu, została zorganizowana trasa koncertowa, wznowiono także albumy z poprawionym cyfrowo dźwiękiem: Taken by Force, Tokyo Tapes, Lovedrive, Animal Magnetism, Blackout, Love at First Sting, Savage Amusement oraz World Wide Live, które uzupełniono m.in. niepublikowanymi do tej pory utworami, nagraniami koncertowymi i pierwotnymi wersjami dotychczas opublikowanych utworów. Reedycje te pojawiły się zarówno w postaci płyt winylowych, jak i CD, a emisji towarzyszyły wydawnictwa DVD z wywiadami z obecnymi i byłymi członkami zespołu, teledyskami, koncertami i innymi niepublikowanymi wcześniej materiałami.
24 listopada 2017 wydana została kompilacja największych ballad zespołu – Born To Touch Your Feelings, wzbogacona o materiał premierowy.
Rudolf Schenker – gitara rytmiczna, gitara prowadząca w utworach Still Loving You oraz Wind of Change
Paweł Mąciwoda – gitara basowa, okazjonalnie gitara elektryczna (w utworach instrumentalnych) (od 2003)
1983 Love at First Sting (Studio Soundboard Live Rehearsal) – nagrania demo pierwotnych wersji utworów wydanych na płycie Love at First Sting z sekcją rytmiczną w składzie Jimmy Bain – Bobby Rondinelli.2000 A Tribute To The Scorpions – covery utworów Scorpions, różni wykonawcy
2009 Taken B-Side – nieoficjalne wydawnictwo zawierające większość utworów nagranych przez Scorpions, ale nie publikowanych na płytach z oficjalnej dyskografii
Wybrane utwory nagrane w wersji studyjnej, ale nie znajdujące się na płytach CD z oficjalnej dyskografii:
Aledmys Díaz Serrano (ur. 1 sierpnia 1990) – kubański baseballista występujący na pozycji łącznika w Toronto Blue Jays.
Karierę rozpoczął w 2007 roku w występującym w Serie Nacional de Béisbol zespole Naranjas de Villa Clara. W ciągu pięciu sezonów gry w SNB zanotował średnią 0,300, zdobył 32 home runy i zaliczył 185 RBI. Grał na pozycji drugobazowego, trzeciobazowego, łącznika, lewo- i prawozapolowego. W 2012, po opuszczeniu kadry narodowej, która występowała na turnieju w Holandii, osiadł w Meksyku.
9 marca 2014 podpisał kontrakt jako wolny agent z St. Louis Cardinals. Zawodową karierę rozpoczął w Palm Beach Cardinals (poziom Class A-Advanced) i Springfield Cardinals (Double-A), w którym rozpoczął również sezon 2015. 23 sierpnia 2015 został zawodnikiem Memphis Redbirds (Triple-A).
5 kwietnia 2016 ze względu na kontuzję Tommy'ego Phama został powołany do 40-osobowego składu St. Louis Cardinals i tego samego dnia zadebiutował w Major League Baseball w meczu przeciwko Pittsburgh Pirates, w którym zaliczył single'a. Dwa dni później w meczu z Atlanta Braves zdobył pierwszego home runa w MLB jako pinch hitter. 23 kwietnia 2016 w spotkaniu z San Diego Padres zaliczył pięć odbić. W lipcu 2016 po raz pierwszy został powołany do NL All-Star Team, zastępując kontuzjowanego Matta Carpentera.
Bitwa w Maluli – walki w miejscowości Malula, leżącym w muhafazie Damaszek, w dniach 4-15 września 2013, trwające w czasie syryjskiej wojny domowej, między islamistami a siłami rządowymi.
Malula to historyczna miejscowość zamieszkiwana przez chrześcijan, leżąca 56 km na południowy wschód od Damaszku. Walki rozpoczęły się 4 września 2013, kiedy jordański kierowca ciężarówki działający w służbie rebeliantów, wysadził pojazd w powietrze w punkcie kontrolnym na rogatkach miejscowości. Był to sygnał do rozpoczęcia ataku przez rebeliantów. Wolna Armia Syrii przejęła kontrolę nad trzema wojskowymi punktami kontrolnymi, zabijając ośmiu żołnierzy. Do końca dnia rebelianci kontrolowali kilka segmentów miasta zamieszkiwanego głównie przez chrześcijan. W walkach udział brali z Frontu Obrony Ludności Lewantu (Dżabhat an-Nursa) oraz Ahrar asz-Szam.
6 września 2013 syryjska armia wysłała posiłki do Maluli w postaci czołgów i transporterów opancerzonych z żołnierzami. Dzień później armia zaatakowała rebeliantów, jednak ci sprawnie odparli atak, zmuszając ją 8 września 2013 do odwrotu. Według mieszkańców islamiści m.in. z Tunezji, Libii, Maroka, Czeczenii grabili i palii chrześcijańskie domy oraz kościoły, a także zabijali mieszkańców, którzy nie poddali konwersji na islam.
Nowy atak armia wyprowadziła 9 września 2013, który doprowadził do tego, iż islamiści i Wolna Armia Syrii ogłosiła 10 września 2013 wycofanie się z miasta by zakończyć tam rozlew krwi. Jednocześnie ostrzegła armię i prorządowe bojówki przed konsekwencjami zajmowania miejscowości. Jednak 15 września 2013 armia ponownie weszła i zajęła ostatecznie Malulę. W walkach zginęło co najmniej 19 rebeliantów i 8 żołnierzy. Ponadto islamiści przeprowadzili egzekucje na co najmniej pięciu cywilach.
Chojane-Sierocięta – wieś w Polsce położona w województwie podlaskim, w powiecie wysokomazowieckim, w gminie Kulesze Kościelne.
Zaścianek szlachecki Sierocięta należący do okolicy zaściankowej Chojane położony był w drugiej połowie XVII wieku w powiecie brańskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
We wsi mieszkali Chojeńscy zwani Sierotami. Od tego przydomka wieś nazwano Sierocięta. W 1580 roku wzmiankowany Marcin, syn Jana Sieroty Chojeńskiego.
W roku 1827 w Chojanech-Sierociętach było 13 domów i 74 mieszkańców.„Słownik geograficzny Królestwa Polskiego” pod koniec XIX w. informuje: Chojane (lub Chojany), okolica szlachecka, powiat mazowiecki, gmina Chojany, parafia Kulesze. Wymienia Chojane: Bąki, Gorczany, Pawłowięta, Piecki (Piecuchy), Sierocięta, Stankowięta. Informuje, że dawniej istniały Chojane Bozuty i Górki.
Sieroty Chojeńscy udowodnili pochodzenie szlacheckie w XIX wieku z herbem Korczak, jako jedyni Chojeńscy z tej okolicy. W tym czasie istniało tu 18 gospodarstw drobnoszlacheckich na 139 ha ziemi (88 ha gruntów ornych). Średnie gospodarstwo miało powierzchnię 7,7 ha.
W 1921 w miejscowości 18 domów i 126 mieszkańców (w tym 3. prawosławnych i 1. wyznania niewiadomego).
W 1922 utworzono tu jednoklasową szkołę powszechną, liczącą 66 uczniów. W 1923 r. uczyło się w niej 72. dzieci. Rok później, z niewiadomych przyczyn, szkołę zlikwidowano.
Przed Reformacją obszar Śląska Cieszyńskiego (oprócz Bogumina) należał do jednego archiprezbiteratu (dekanatu) cieszyńskiego. Wzmożona akcja kontrreformacyjna rozpoczęła się w 1654, kiedy to specjalna komisja odebrała pozostałe w rękach ewangelików kościoły. Struktura kościelna wymagała odbudowy. Po odzyskaniu kościołów biskup wrocławski Karol Ferdynand Waza utworzył w Cieszynie komisariat biskupi. Komisarzem został Andrzej Scodonius, arcydziekan opolski i kustosz raciborski, który 15 października podzielił obszar komisariatu na dekanaty, a tych na parafie. W ten sposób powstało 5 nowych archiprezbiteriatów (dekanatów) podległych komisariatowi, w tym m.in. we Frysztacie. Początkowo podzielony był na 10 parafii: Frysztat, Karwina, Rychwałd, Niemiecka Lutynia, Zebrzydowice, Orłowa, Pruchna, Hażlach, Kończyce Wielkie, Kończyce Małe (nieobsadzona). Według schematyzmu diecezji wrocławskiej z 1748 dekanat frysztacki posiadał 7 parafii.
W 1769 powstał nowy dekanat karwiński, a z dekanatu frysztackiego wydzielono do niego parafie w Karwinie i Orłowej. W 1770 do zarządzania dekanatami i parafiami pozostałymi po wojnach śląskich w monarchii Habsburgów powołano Wikariat generalny austriackiej części diecezji wrocławskiej. W XIX w. do dekanatu włączono parafię bogumińską (wraz z kościołem filialnym w Wierzbicy), należącą wcześniej do dekanatu wodzisławskiego.
Według schematyzmów kościelnych z 1847 i 1848 na dekanat Frysztat składały się: parafia we Frysztacie (z kościołem cmentarnym, kaplicą w Starym Mieście i na zamku w Raju), parafia w Niemieckiej Lutyni (z kościołem filialnym w Dziećmorowicach), parafię w Boguminie (z kościołem filialnym w Wierzbicy i kaplicą w Kopytowie), lokalię w Piotrowicach, parafię w Rychwałdzie, parafię w Zebrzydowicach (z filią w Marklowicach Dolnych). W 1919 dekanat posiadał 8 parafii i 1 lokalię: Lutynia Niemiecka, Dziećmorowice, Dąbrowa, Frysztat, Bogumin (Stary), Bogumin-Szonychel (Nowy), Piotrowice (lokalia), Rychwałd, Zebrzydowice. Po I wojnie światowej i polsko-czechosłowackim konflikcie granicznym obszar dekanatu, oprócz Zebrzydowic, znalazł się w granicach Czechosłowacji, wciąż jednak podległy był diecezji wrocławskiej, pod zarządem specjalnie do tego powołanej instytucji zwanej: Knížebiskupský komisariát niský a těšínský. 
W 1938 dekanat posiadał 9 parafii: Bogumin (Stary), Dziećmorowice, Dąbrowa, Frysztat, Łąki, Lutynia Niemiecka, Nowy Bogumin, Piotrowice i Rychwałd. Kiedy Polska dokonała aneksji tzw. Zaolzia w październiku 1938 powyższe parafie włączono do diecezji katowickiej, a w 1940 z powrotem do diecezji wrocławskiej w niezmienionym składzie. W 1947 obszar ten wyjęto ostatecznie spod władzy biskupów wrocławskich i utworzono Apostolską Administraturę w Czeskim Cieszynie podległą Watykanowi. W 1948 roku połączono miasta Karwinę i Frysztat oraz wsie Darków, Raj i Stare Miasto w jeden organizm miejski o nazwie Karwina. W 1963 dokonano reorganizacji czeskocieszyńskiej Administratury i dostosowano granice dekanatów do granic politycznych powiatów, rozszerzając granice dekanatu Karwina, który odtąd liczył 19 parafii, w tym dawnych parafii dekanatu frysztackiego.
Niszczyciele typu 2400-tonowego – seria francuskich wielkich niszczycieli z okresu międzywojennego i II wojny światowej, składająca się z 18 jednostek należących do trzech zbliżonych podtypów: Guépard, Aigle i Vauquelin. Wszystkie trzy odmiany miały zbliżone charakterystyki, w tym wyporność standardową około 2400 ton oraz charakterystyczną sylwetkę, z czterema kominami w dwóch grupach.
Po I wojnie światowej rozwój klasy niszczycieli we Francji przebiegał dwutorowo: oprócz zwykłych niszczycieli średniej wielkości, nazywanych we Francji "torpedowcami eskadrowymi" (torpilleurs d'escadre – przede wszystkim 1300-tonowy typ Bourrasque), rozwijano klasę wielkich niszczycieli, klasyfikowanych jako "kontrtorpedowce" (contre-torpilleurs); przy tym pojęcie to miało inne znaczenie, niż używane w Polsce, gdzie kontrtorpedowcami nazywano przed wojną wszystkie niszczyciele. Była to unikalna klasa okrętów, niemająca bezpośrednich odpowiedników na świecie Na świecie określano je też jako lidery, aczkolwiek nie miały służyć do przewodzenia flotyllom zwykłych niszczycieli, lecz do działań w jednolitych zespołach. Wielkie niszczyciele miały stanowić klasę pośrednią między niszczycielami a lekkimi krążownikami i służyć do walki z okrętami nawodnymi. Ich głównymi przeciwnikami miały być niszczyciele włoskie, od których miały silniejsze uzbrojenie. W pewnym stopniu wielkie niszczyciele miały też wypełniać zadania krążownicze – działania na liniach komunikacyjnych nieprzyjaciela. Drugim parametrem, na który Francuzi kładli nacisk w konstrukcji wielkich niszczycieli, była wyjątkowo duża prędkość, umożliwiająca uniknięcie walki z krążownikami. Pierwszym typem "kontrtorpedowców" była szóstka 2100-tonowego typu Jaguar, budowanych od 1922. Ich główne parametry, jak uzbrojenie i szybkość, nie odbiegały jeszcze radykalnie od zwykłych dużych niszczycieli, lecz uległo to zmianie w kolejnym typie 2400-tonowym, który stanowił w jego kolejnych odmianach najliczniejszą serię jednostek tego rodzaju w marynarce francuskiej.
Oprócz zwiększenia rozmiarów, głównym wyróżnikiem nowych wielkich niszczycieli stało się przejście z dział kalibru 130 mm, i tak największego ze stosowanych w niszczycielach, na działa kalibru 138,6 mm. Ponadto, mocniejsze siłownie zapewniły nowym okrętom prędkość co najmniej 35-36 węzłów, a na próbach nawet rzędu 40 węzłów. Niszczyciel "Cassard" należący do ostatniego podtypu, uzyskał na próbach prędkość maksymalną aż 42,85 węzła.
Pierwszym typem 2400-tonowych niszczycieli był typ Guépard, którego trzy jednostki zamówiono w ramach programu z 1925 roku i kolejne trzy – programu z 1926 roku. Okręty te wchodziły do służby w latach 1930-1931. Wyróżnia się wśród nich grupy A – trzy pierwsze jednostki ("Guepard", "Bison", "Lion") i B – trzy dalsze, lecz nie różniły one się znacząco. Wadą okrętów tego podtypu były działa o względnie niewielkiej szybkostrzelności i początkowo słabe przyrządy kierowania ogniem – tylko jeden dalmierz koincydencyjny, uzupełniony od 1935 drugim.
Drugą odmianę niszczycieli 2400-tonowych stanowił typ Aigle, składający się z 6 jednostek budowanych według programu z 1927 roku (grupa C i D). Główną różnicę w porównaniu z wcześniejszym typem stanowił nowy model dział 138,6 mm, o większej szybkostrzelności. Miały one ponadto minimalnie krótszy kadłub, a ich nadbudówki różniły się w detalach. Od 1936 na okrętach typu Aigle montowano lepsze dalmierze stereoskopowe. Okręty te weszły do służby w 1932 (grupa C) i 1934 roku (grupa D).
Dwa ostatnie niszczyciele tego typu ("Milan" i "Epervier" – grupa D) miały eksperymentalnie zastosowane siłownie o większej mocy, z kotłami o większym ciśnieniu pary. Pozwalało to na uzyskanie nieco większej prędkości (aż 41,9 w na próbach) i zasięgu, odróżniały się one także kształtem rufy i zaokrągloną przednią ścianą nadbudówki dziobowej. W grupie D zmieniono też uzbrojenie torpedowe – w miejsce przedniego trzyrurowego aparatu torpedowego na pokładzie w osi symetrii kadłuba zastosowano dwa dwururowe, rozsunięte ku burtom. Pojawiła się na nich także możliwość stawiania min.
Ostatnim typem 2400-tonowych niszczycieli był Vauquelin, budowany w ramach programów z 1928 i 1929 (po trzy jednostki). Zastosowano w nim ponownie siłownię o mocy, jak w grupach od A do C, lecz architekturę kadłuba, nadbudówek i uzbrojenie przejęto z grupy D. Po raz pierwszy przy budowie kadłubów stosowano spawanie. Okręty te wchodziły do służby w latach 1933-1934.
Niszczyciele typu 2400-tonowego miały ogólnie typową architekturę dla niszczycieli, z pokładem dziobowym podwyższonym na ok. 1/3 długości okrętu, lecz wyróżniały się dużymi rozmiarami i niektórymi unikalnymi cechami architektury. Przede wszystkim ich wyróżnik stanowiły cztery cienkie, pochylone kominy, w dwóch rozsuniętych grupach po dwa obok siebie, nie spotykane już w niszczycielach tego okresu. Dzięki ostrej, łukowo wygiętej dziobnicy i sporej długości, sylwetka okrętów miała dynamiczny wygląd. Nadbudówka dziobowa była rozbudowana, trzypiętrowa. Na pokładzie dziobowym umieszczone było działo nr 1 artylerii głównej z maską ochronną, drugie tuż za nim na piętrze nadbudówki (wylot lufy działa nr 2 znajdował się przed maską działa nr 1, więc nie była konieczna osłona przeciwpodmuchowa między działami, za to miały one charakterystyczne barierki wokół dział). Za działem znajdowało się drugie piętro nadbudówki, a na nim trzecie, obejmujące przeszklony pomost nawigacyjny z odkrytymi skrzydłami i z odkrytym pomostem bojowym na dachu. Forma nadbudówki różniła się w poszczególnych grupach niszczycieli. Wczesne okręty (grupy A-C) miały płaską przednią ścianę sterówki, ściętą na narożnikach, z tego grupa A miała 7 okien w przedniej ścianie, grupa B – 3 okna i grupa C – 5 okien. Okręty grupy D i E miały natomiast zaokrągloną przednią ścianę, przechodzącą w boczne. Za uskokiem pokładu była wąska nadbudówka stanowiąca podstawę dla dwóch kominów, a dalej na śródokręciu druga nadbudówka z dwoma kolejnymi kominami. Pomiędzy nadbudówkami umieszczony był pierwszy aparat torpedowy (niszczyciele grup A-C) lub znajdowały się w tym miejscu dwa aparaty torpedowe rozsunięte ku burtom (grupy D-E). Na nadbudówce śródokręcia, za drugą parą kominów, umieszczone było działo nr 3, a za nadbudówką, w osi podłużnej kadłuba rufowy aparat torpedowy. Dalej, na rufie znajdowała się nadbudówka rufowa, z dwoma działami umieszczonymi na pokładzie rufowym i nadbudówce, analogicznie, jak na dziobie. Siłownia okrętowa była rozmieszczona w czterech przedziałach wodoszczelnych w układzie naprzemiennym, zwiększającym odporność na uszkodzenia: pierwsza kotłownia, maszynownia prawej turbiny, druga kotłownia, maszynownia lewej turbiny. W kotłowniach były po dwa kotły, z indywidualnymi kominami.
Uzbrojenie artyleryjskie niszczycieli było bardzo silne – 5 pojedynczych dział kalibru 138,6 mm, które wystrzeliwały 40-kilogramowe pociski, o masie prawie dwukrotnie większej, niż typowe dla niszczycieli działa 120 mm. Wadą dział modelu 1923, zastosowanych w typie Guepard, była niewielka szybkostrzelność 5-6 strz./min., spowodowana między innymi wysokim zamocowaniem luf i niewygodnym ładowaniem. W kolejnych typach zastosowano działa nowej konstrukcji, model 1927, o szybkostrzelności praktycznej 8-10 strz./min. Z uwagi na kaliber, zapas amunicji był umiarkowany – 140 pocisków na działo. Działa były chronione lekko opancerzonymi maskami przeciwodłamkowymi.
Jak na swoją wielkość, okręty dysponowały słabym uzbrojeniem przeciwlotniczym, które stanowiły 4 mało skuteczne półautomatyczne armaty plot 37 mm, o małej szybkostrzelności oraz dwa podwójne wielkokalibrowe karabiny maszynowe 13,2 mm. W toku wojny uzbrojenie to stało się niewystarczające. Konsekwencją skupienia się na uzbrojeniu artyleryjskim było umiarkowanie silne uzbrojenie torpedowe, w postaci sześciu wyrzutni torped 550 mm w dwóch potrójnych aparatach torpedowych w osi symetrii pokładu. W grupach D i E zastosowano siedem wyrzutni torped, z jednym potrójnym aparatem w osi symetrii pokładu i dwoma podwójnymi strzelającymi tylko na jedną z burt (aparaty torpedowe na burtach były typowe raczej dla krążowników). Słabe było uzbrojenie przeciwpodwodne, gdyż zwalczanie okrętów podwodnych nie miało być według założeń zadaniem wielkich niszczycieli. Składało się z 32-44 bomb głębinowych na dwóch zrzutniach – zamontowane początkowo 4 miotacze bomb głębinowych na śródokręciu demontowano z części okrętów dla zmniejszenia masy.
W toku wojny, w latach 1940-1941 większość okrętów przeszła niewielkie modernizacje polegające na wzmocnieniu ilościowym lekkiego uzbrojenia przeciwlotniczego. Typowo dodawano 1 podwójne działko 37 mm i 2 wkm-y (grupy A-C) lub jeszcze 2 pojedyncze działka 37 mm (grupy D-E). Zdejmowano przy tym na ogół rufowy dalocelownik armat 138 mm, a na "Guepard", "Valmy" i "Chevalier Paul" po jednym aparacie torpedowym. Na "Kersaint" zamontowano 3 automatyczne działka 25 mm Hotchkiss. Ponadto, w latach 1939-1940 "Bison", "Vauquelin", "Tartu", "Vautour" i "Gerfaut", a w 1942 "Albatros" wyposażono w brytyjską stację hydrolokacyjną Asdic.
Niszczyciele 2400-tonowe służyły przede wszystkim na Morzu Śródziemnym, w mniejszej ilości na Atlantyku. Organizowane były w trzyokrętowe dywizjony. Z istotniejszych wypadków przed wojną, w nocy 7/8 lutego 1939 krążownik lekki "Georges Leygues" staranował niszczyciel "Bison", urywając mu dziób tuż przed mostkiem (18 ofiar). Niszczyciel utrzymał się na wodzie, po czym był remontowany przez 6 miesięcy.
Po wybuchu wojny II wojny światowej okręty głównie patrolowały i osłaniały konwoje, bez istotniejszych wydarzeń, z wyjątkiem udziału niszczyciela "Valmy" w zatopieniu z okrętami brytyjskimi okrętu podwodnego U-55 30 stycznia 1940.W kampanii norweskiej wzięły udział: 5. Dywizjon ("Tartu", "Chevalier Paul" i "Maillé-Brézé") oraz 11. Dywizjon ("Bison", "Epervier", "Milan"). 30 kwietnia 1940 "Maillé-Brézé" zatonął w Greenock w Szkocji na skutek wybuchu własnej torpedy. W toku kampanii, niemieckie lotnictwo zatopiło "Bison" 3 maja 1940 podczas ewakuacji Namsos oraz uszkodziło "Milan" 22 maja w rejonie Narwiku.
Na Morzu Śródziemnym 11 niszczycieli (1., 3., 5. i 7. Dywizjon) wraz z krążownikami ostrzelały w czerwcu 1940 włoskie porty Genuę i Vado. "Albatros" został przy tym uszkodzony pociskiem 152 mm, który wybuchł w kotłowni (12 zabitych), lecz powrócił o własnych siłach.
Po kapitulacji Francji, wszystkie niszczyciele 2400-tonowe pozostały pod kontrolą rządu Vichy, bazując w Tulonie lub Afryce Północnej. Podczas alianckiej inwazji na Syrię w czerwcu 1941, w portach syryjskich znajdowały się "Valmy" i "Guépard". 9 czerwca doszło do pojedynku między nimi a brytyjskim niszczycielem HMS "Janus", który został poważnie uszkodzony i unieruchomiony, lecz pojawienie się kolejnych niszczycieli spowodowało odwrót Francuzów do Bejrutu; uszkodzono przy tym jeszcze lekko niszczyciel HMS "Jackal". Jako wzmocnienie wysłano z Tulonu niszczyciele "Chevalier Paul" i "Vauquelin", transportujące ponadto amunicję dla pozostałych niszczycieli, lecz "Chevalier Paul" został 16 czerwca 1941 zatopiony przez brytyjskie samoloty torpedowe z 815. Dywizjonu 50 mil od brzegu Syrii. "Vauquelin" przedarł się do Bejrutu, gdzie 17 czerwca został uszkodzony przez lotnictwo brytyjskie. 22 czerwca niszczyciel "Guépard" został lekko uszkodzony podczas nocnej walki dwoma pociskami krążownika lekkiego HMS "Leander". 9 lipca wszystkie trzy niszczyciele wysłano po posiłki do Salonik, lecz po ich wykryciu przez brytyjskie samoloty 200 mil przed wybrzeżem Syrii, mając żołnierzy na pokładach, zawróciły do Tulonu.
Do ponownych walk francusko-alianckich doszło podczas alianckiego desantu w Casablance, w ramach operacji Torch. Bazował tam od czasu kapitulacji Francji 11. Dywizjon w składzie "Milan" i "Albatros", a "Epervier" był w tym czasie remontowany w Oranie. 8 listopada 1942 okręty francuskie usiłowały atakować przeważający amerykański zespół Task Force 34, w składzie pancernika USS "Massachusetts" i krążowników. "Milan", będący okrętem flagowym 2. Eskadry Lekkiej kontradmirała Gervais de Lafond, został zniszczony ogniem amerykańskim i wyrzucił się na skały, również "Albatros" został ciężko uszkodzony i osadzony na brzegu. W Oranie 9 listopada brytyjski krążownik "Aurora" z innymi okrętami zniszczył niszczyciel "Epervier", który również wyrzucił się na plażę.
Dwanaście okrętów: "Guépard", "Lion", "Vauban", "Verdun", "Valmy", "Aigle", "Vautour", "Gerfaut", "Vauquelin", "Kersaint", "Cassard", "Tartu" zostało samozatopionych podczas niemieckiej próby zagarnięcia floty francuskiej w Tulonie 27 listopada 1942.
Po przejęciu Tulonu przez Włochów, uznali oni za opłacalne podniesienie tylko dwóch okrętów: "Lion" i "Valmy", przemianowanych na FR-21 i FR-24. FR-21 (ex. "Lion") był gotów do wejścia do służby po remoncie w La Spezia, ale przeszkodziła temu kapitulacja Włoch, po której został 9 marca 1943 samozatopiony przez Włochów w celu uchronienia przed wpadnięciem w ręce niemieckie. FR-24 nie ukończywszy remontu został przeholowany do Genui, gdzie został zajęty przez Niemców. Nie został odbudowany, a przed wycofaniem Niemcy zatopili okręt w porcie.
Jedynym okrętem z serii niszczycieli 2400-tonowych, który przetrwał wojnę i służył w powojennej marynarce francuskiej, był "Albatros", poważnie uszkodzony pod Casablanką, ale następnie wyremontowany. Usunięto na nim przednie kotłownie i przednią grupę kominów. Nosił po wojnie znak taktyczny D614. Wycofano go ze służby 9 września 1959.
załoga: 323Uzbrojenie i wyposażenie:5 dział kalibru 138,6 mm Modele 1923 (Guepard) lub Modele 1927 (Aigle, Vauquelin) w pojedynczych stanowiskach, osłoniętych maskami (5xI)
Mle 1923: długość lufy L/40 (40 kalibrów), kąty podniesienia -10°+35°, donośność maksymalna 19 000 m, masa pocisku 40,4 kg, szybkostrzelność 5-6 strz/min
Mle 1927: długość lufy L/40 (40 kalibrów), kąty podniesienia -5°+28°, donośność maksymalna 16 600 m, masa pocisku 40,4 kg, szybkostrzelność 8-10 strz/min
(ros.) W. W. Iwanow: "Korabli Wtoroj Mirowoj wojny: WMS Francji" (Корабли Второй Мировой войны: ВМС Франции), Morskaja Kollekcja 11/2004.
(ang.) Roger Chesneau (red.): "Conway's All the World's Fighting Ships 1922-1946", Londyn 1992, ​ISBN 0-85177-146-7​, s.267-268
Rozpraszanie światła (fal elektromagnetycznych) – zjawisko oddziaływania światła z materią, w wyniku którego następuje zmiana kierunku rozchodzenia się światła, z wyjątkiem zjawisk opisanych przez odbicie i załamanie światła. Wywołuje złudzenie świecenia ośrodka.
niesprężyste – podczas rozpraszania zmienia się energia (częstotliwość) światła.Rozpraszanie wiąże się z niejednorodnościami układu, w którym zachodzi propagacja fal. Rozpraszanie może zachodzić na pyłach i aerozolach zawieszonych w powietrzu, a także fluktuacjach gęstości.
Fizycznie zjawisko rozpraszania związane jest z falową naturą światła, które oddziałując z materią, powoduje jej drgania i wypromieniowanie (wtórnych) fal elektromagnetycznych. Te wtórne fale nazywane są promieniowaniem rozproszonym (rozpraszaniem). Wiele zjawisk fizycznych związane jest z rozpraszaniem światła, mimo że zazwyczaj nie używamy tej terminologii w potocznej mowie. Np. odbicie od porowatych powierzchni (odbicie dyfuzyjne), dyfrakcja, a nawet odbicie i załamanie światła można tłumaczyć jego rozpraszaniem (zasada Huygensa). Ze zjawiskiem rozpraszania światła związane są też zjawiska dyspersji, interferencji i dyfrakcji.
Rozpraszanie światła zachodzi głównie w wyniku oddziaływania fotonów z elektronami. Na przestrzeni rozwoju fizyki powstało kilka teorii opisujących oddziaływanie elektronów z fotonami.
Model oparty na fizyce klasycznej, w którym światło traktowane jest jak fala elektromagnetyczna. Światło jako zmienne pole elektryczne, padając na dipol elektryczny (rezonator), wzbudza w nim drgania wymuszone, w wyniku czego staje się on źródłem własnego promieniowania. Częstotliwość drgań wymuszonych dipola jest równa częstotliwości światła padającego. Amplituda drgań dipola silnie zależy od różnicy częstotliwości własnej rezonatora i częstotliwości światła padającego, dipol pobudzony do drgań emituje falę elektromagnetyczną o częstotliwości drgań. Rozkład przestrzenny pola elektromagnetycznego, jak i przesunięcie fazowe fali padającej i emitowanej można określić na podstawie własności fal.
Jeżeli dipole mają częstotliwości własne znacznie większe od częstotliwości padającego światła, to wzory upraszczają się do postaci znanej jako rozpraszanie Rayleigha. Zachodzi ono, gdy cząsteczki są małe w porównaniu z długością fali elektromagnetycznej. Wówczas współczynnik rozpraszania jest odwrotnie proporcjonalny do czwartej potęgi długości fali świetlnej. W modelu zakłada się również, że częstotliwość fali rozproszonej jest identyczna z częstotliwością fali padającej. Dlatego rozproszenia, w których nie zachodzi zmiana częstotliwości fali świetlnej, nazywa się rozpraszaniem Rayleigha.
Model przybliżenia dyskretnych dipoli (ang. discrete dipole approximation – DDA) opiera się na przyjęciu, że cząstka rozpraszająca jest układem mniejszych elementów oddziałujących z falą elektromagnetyczną jak pojedynczy dipol. Przybliżenie to daje dokładne rozwiązanie równań rozpraszania światła na cząstkach o różnym kształcie i rozkładzie niejednorodności materiału. W praktyce rozmiary cząstek muszą być porównywalne z długością fali.
Dla niezbyt dużych częstotliwości światła powyższe dokładnie opisują zjawiska rozpraszania, dla częstotliwości znacznie większych od częstotliwości światła widzialnego zaczynają odgrywać rolę zjawiska związane z oddziaływaniem fotonu z pojedynczym swobodnym elektronem. Swobodne elektrony oddziałują ze światłem, rozpraszając światło. Zjawisko to znane jest jako zjawisko Comptona. W wyniku oddziaływania swobodnego elektronu z fotonem światło rozproszone ma długości fali większą od długości fali światła padającego. Zjawisko jest obserwowane dla promieniowania rentgenowskiego, dla światła widzialnego i podczerwonego nie ma praktycznego znaczenia i jest trudne do zaobserwowania, ze względu na małą szansę zajścia oraz niewielką różnicę względną długości fal padających i rozproszonych.
Rozpraszanie światła na małych cząstkach można scharakteryzować za pomocą stosunku wielkości cząstki do długości fali elektromagnetycznej. Stosunek ten nazywa się parametrem wielkości. Cząstki znacznie większe niż długość fali światła opisuje się optyką geometryczną – można wtedy zakładać, że światło propaguje się jako wiązka (promień światła). Rozpraszanie na cząstkach, które są porównywalne z długością, są opisane rozwiązaniem Mie równań Maxwella (od nazwiska niemieckiego fizyka Gustawa Mie).
Dla fali elektromagnetycznej rozpraszanej na jednorodnych sferycznych cząstkach możliwie jest dokładne rozwiązanie równań światła Maxwella. Rozwiązanie to ma postać nieskończonego, ale zbieżnego szeregu. Te rozwiązania nazywa się rozwiązaniami Mie, a rozpraszanie zgodne z przewidywaniami rozwiązań – rozpraszaniem Mie. Rozwiązania te są ważne dla sferycznych cząstek dowolnych wielkości. Obecnie, dzięki komputerom, przy badaniu rozpraszania światła w ośrodkach polidyspersyjnych, w substancjach stosuje się rozwiązania Mie. Opracowano także dokładne metody rozwiązywania rozpraszania światła na układach sfer (np. sadza), które są rozszerzeniem metody Mie.
Dla cząstek lub niejednorodności znacznie większych od długości fali można światło traktować jako wiązkę nieulegających dyfrakcji promieni świetlnych, które ulegają odbiciu lub załamaniu przy przejściu pomiędzy ośrodkami o różnych własnościach optycznych (wzory Fresnela). Przybliżenie to można użyć do opisu wielu zjawisk optycznych, np. zjawiska tęczy, rozpraszania światła przez chmury, mgły. Zakres stosowania praw optyki geometrycznej można rozszerzyć na niejednorodności porównywalne z długością fali, uwzględniając dyfrakcję promieni na niejednorodnościach.
Mechanizm rozpraszania na powierzchni wynika z faktu, że chropowata powierzchnia składa się z losowo rozmieszczonych płaszczyzn i krzywizn, które znajdują się pod różnymi kątami w stosunku do uśrednionej płaszczyzny całej powierzchni. Światło padające w różnych punktach na chropowatą powierzchnię natrafia na lokalne płaszczyzny i jest opisane (lokalnym) prawem odbicia. Patrz także opis zjawiska refleksu słońca. Mimo że refleks słońca i odbicie dyfuzyjne są związane ze zjawiskiem rozpraszania na wielu elementarnych powierzchniach, całościowy (makroskopowy) opis jest zazwyczaj dawany za pomocą funkcji odbicia kierunkowego.
Rozpraszanie światła ma zdumiewająco wiele zastosowań, m.in. w technikach teledetekcyjnych, pomiarach wielkości cząstek czy w realistycznym opisie powierzchni w grafice komputerowej.
Zjawiska rozpraszania mają wiele użytecznych zastosowań. Jednym z nich jest duża klasa zastosowań używanych do oceny wielkości cząstek.
W optyce polimerów używa się metody opracowanej przez B. Zimma (Zimm, Bruno H., The Scattering of Light and the Radial Distribution Function of High Polymer Solutions, J. Chem. Phys., 16, 1093-1116 (1948)). Wykonując pomiar intensywności laserowego światła rozproszonego pod różnymi kątami w stosunku do kierunku jego padania, można wyznaczyć średni rozmiar, a nawet kształt drobin w mieszaninie.
W mikrofizyce chmur wielkości kropli można ocenić za pomocą rozpraszania światła do przodu, czyli w tym samym kierunku, co światło padające na kroplę wody. Taki instrument nazywa się w skrócie FSSP (ang. Forward Scattering Spectrometer Probe). Teoretyczną podstawą tej techniki jest rozwiązanie Mie rozpraszania światła.
Cytometria przepływowa jest używana do oceny wielkości, kształtu, i własności optycznych cząstek, najczęściej biologicznych (np. krwinek) lub roślinnych (np. fitoplankton). Cytometria przepływowa jest oparta na rozpraszaniu i fluorescencji światła.
Marek Kokcejusz Nerwa, (łac. Marcus Cocceius Nerva; ur. 8 listopada 30 roku lub kilka lat później w Narni, zm. 27 stycznia 98 roku w Rzymie) – cesarz rzymski w latach 96–98, pierwszy z tzw. pięciu dobrych cesarzy.
Pochodził z prominentnego rodu senatorskiego związanego z rodziną panującą od początku cesarstwa. Był synem Marka Kokcejusza Nerwy, konsula w 40 roku, i Sergii Plautilli, urodził się w miejscowości Narnia w Umbrii. Nosił przydomek Kreteński. Był przyjacielem cesarza Nerona. W 65 r. piastując urząd pretora wykrył i udaremnił spisek Pizona. W 71 roku był konsulem razem z cesarzem Wespazjanem. W 89 roku pełnił ważną rolę z zwalczeniu rebelii Saturninusa, dzięki czemu rok później został konsulem wraz z Domicjanem.
Nerwa prawdopodobnie brał udział w spisku, który doprowadził do zabójstwa Domicjana 18 września 96 roku. Po śmierci cesarza został obrany przez senat jego następcą, m.in. z powodu niemłodego już wieku i bezdzietności. Po wstąpieniu na tron Nerwa starał się zdystansować od swojego poprzednika, nie przeprowadził deifikacji Domicjana, złożył przysięgę, że nie skaże żadnego senatora na śmierć, zaprzestał oskarżeń o zdradę, pozwolił wielu wygnanym wrócić do Rzymu. Prowadził mało wystawny tryb życia, podkreślał także, że jego rządy stanowią kontynuację dynastii julijsko-klaudyjskiej.
Nerwa nie był popularny wśród armii – w 97 spotkał się z rebelią gwardii pretoriańskiej, która ceniła sobie rządy Domicjana. Żołnierze domagali się ukarania zabójców poprzedniego cesarza, na co Nerwa początkowo zaooferował im swoją głowę, później jednak przystał na żądania gwardii i wydał Petroniusza Secudunsa oraz Parteniusza. Wydarzenie to pokazało słabość pozycji cesarza i skłoniło Nerwę do adoptowania i wskazania jako następcy Trajana – dowódcy wojsk na froncie germańskim. Cesarz zmarł trzy miesiące później – 27 stycznia 98 roku. Został pochowany w Mauzoleum Augusta.
John D. Grainger: Nerva And The Roman Succession Crisis Of AD 96-99. Routledge, 2004. ISBN 978-0-415-34958-1.
Michael Gagarin, Elaine Fantham: The Oxford Encyclopedia of Ancient Greece and Rome. T. 1. Oxford University Press, 2009. ISBN 978-0-19-517072-6.
Nerva (96-98 A.D.) (ang.). An Online Encyclopedia of Roman Rulers and their Families. [dostęp 2016-05-14].
Ludwik Banaszak urodził się w Gocanowie powiat strzelneński i był synem Andrzeja, robotnika folwarcznego. W Gnieźnie w 1908 roku rozpoczął swoją edukacją, a ukończył w 1915 roku na emigracji w Essen w Nadrenii. Kontynuował naukę w Düsseldorfie w Instytucie Technicznym A. Arensa i w którym w 1920 roku otrzymał tytuł inżyniera mechanika maszyn papierniczych. W 1957 roku Politechnika Łódzka tytuł ten zweryfikowała. W wolnych chwilach działał w polskich organizacjach i stowarzyszeniach. W latach 1917–1919 członek Polskiego Uniwersytetu Ludowego w Essen, Polskiego Związku Zawodowego Metalowców w Nadrenii i Westfalii, w latach 1916–1919 Towarzystwa Gimnastycznego „Sokół” w Essen oraz w latach 1917–1919 sekretarz Towarzystwa Muzyczno–Teatralnego „Mickiewicz” w Essen. Do kraju powrócił w 1920 roku, a jego miejscem zamieszkania była Bydgoszcz w której projektował, budował i montował Wielkopolską Papiernię, kiedy w 1922 roku została uruchomiona był asystentem dyrektora. Trzykrotnie powoływano go do wojska, ale zdemobilizowany w 1923 roku rozpoczął pracę w Pionkach w Biurze Projektów jako technik–konstruktor w jednym z zakładów, a skierowało go tam Ministerstwo Spraw Wojskowych. W latach 1925–1928 projektował i montował fabrykę nitrocelulozy oraz kwasu azotowego, a do roku 1930 był w niej kierownikiem oddziału kwasu azotowego. Ożenił się w 1927 roku z Heleną Bugalską i na stałe zamieszkał w Pionkach. W 1931 roku za rzekome działanie na rzecz państwa ościennego i zapatrywania lewicowe był przez dwa miesiące więziony w Warszawie na Pawiaku. W latach 1930–1935 kierował komórką projektową fabryki nitrocelulozy, a także przeprowadził jej modernizację. Wybudowano nową doświadczalną fabrykę celulozy sulfitowej w której Ludwik Banaszak zaprojektował i nadzorował montaż urządzeń produkcyjnych oraz nadzorował montaż na oddziale nitrocelulozy lakierowej i fabryce celuloidu. W latach trzydziestych za działalność zawodową otrzymał nadane przez Prezesa Rady Ministrów odznaczenia: w 1930 roku Brązowy i w 1936 roku Srebrny Krzyż Zasługi. Od 1934 do 1939 roku w oddziale w Pionkach pełnił funkcję przewodniczącego Związku Techników RP. Po roku 1935, aż do wybuchu II wojny światowej, często zmieniał miejsca pracy, obejmując w powstającym przemyśle chemicznym szereg kierowniczych stanowisk. W Kielcach był kierownikiem budowy w latach 1935–1936 oraz kierował montażem Fabryki Kwasu Siarkowego i Nawozów Sztucznych którą modernizowano. W Niedomicach wybudował Fabrykę Celulozy, a pod jego kierownictwem opracowano dokumentację techniczną oraz zmontowano ją i odbył się jej rozruch. Następnie w Zgierzu zaczął pracę w Fabryce Chemicznej „Boruta”, gdzie wykonał projekt jednego z oddziałów planowanej Fabryki Nitrozwiązków w Sarzynie. Do Pionek powrócił w 1938 roku, gdzie w fabryce specjalnych materiałów wybuchowych „Demit” pracował jako projektant oraz kierownik montażu. Inżynier Banaszak przed 1939 rokiem wykonywał projekty fabryk: prochu bezdymnego, bawełny strzelniczej, mas plastycznych, masek gazowych, których kupcami były Argentyna, Bułgaria oraz Jugosławia oraz na zlecenie Celulozy Nadniemeńskiej zrobiony wstępny projekt fabryki celulozy sulfitowej wiskozowej w Ławnie koło Grodna.
Kiedy rozpoczęła się wojna został aresztowany przez okupanta w 1939 i w 1940 roku kiedy w Pionkach w Państwowej Wytwórni Prochu organizował demontaż i niszczył urządzenia fabryczne. W okresie wojny utrzymywał rodzinę handlując drzewem. Pracował w Radzie Głównej Opiekuńczej – Delegatura Pionki, w której był kierownikiem kuchni ludowej. Pełnił przez pół roku obowiązki zastępcy burmistrza pracując w Zarządzie Gminnym. Kiedy Polska została wyzwolona w okresie od 1 kwietnia 1945 do 1 września 1946 roku pracował w Katowicach na stanowisku kierownika Biura Technicznego w Południowym Zjednoczeniu Przemysłu Papierniczego, a od 1946 do 1950 roku był w Zabrzu głównym projektantem w Biurze Budowy Przemysłu Papierniczego. W 1947 roku w Kostrzynie pod jego kierownictwem przeprowadzona została inwentaryzacja majątku w zniszczonej Kostrzyńskiej Fabryce Celulozy, która w wielkim niemieckim koncernie „Phoenix” była przed 1945 rokiem jednym z pięciu zakładów. Przez cały okres swojej pracy zawodowej aktywnie uczestniczył w działalności wielu organizacji zawodowych i społecznych. Wstąpił do Związku Zawodowego Chemików, a przebywając w Zabrzu został w Stowarzyszeniu Inżynierów i Techników Przemysłu Papierniczego jego przewodniczącym. Należał także do Towarzystwa Przyjaźni Polsko-Radzieckiej i Polskiego Czerwonego Krzyża. Generalny projektant w Biurze Projektów Przemysłu Drzewnego i Papierniczego w Łodzi od 1950 do 1956 roku. Jeżdżąc po kraju z różnych miejsc ściągał elementy wyposażenia fabryk, które zostały zdemontowane przez Niemców. Wykonana została pod jego kierownictwem dokumentacja techniczna odbudowy zniszczonych fabryk w Niedomicach, Kluczach, Czułowie, Żywcu, Kaletkach, Skolwinie i Jeleniej Górze.
Pracując w Zabrzu w Biurze Budowy Przemysłu Papierniczego opracowywał projekt odbudowy Kostrzyńskiej Fabryki Celulozy. 27 września 1949 roku Komisja Oceny Projektów Inwestycyjnych przy Państwowej Komisji Planowania Gospodarczego zatwierdziła wstępny zarys tego planu. W dniu 28 czerwca 1951 roku ustalono ostateczne założenia fabryki, która miała rocznie produkować 50 000 ton celulozy. Od 15 lutego 1957 roku dyrektor Kostrzyńskiej Fabryki Celulozy. Radny Miejskiej Rady Narodowej od 1958 roku oraz wiceprzewodniczący Prezydium Rady od 1961 roku.
Ludwik Banaszak był typowym działaczem–społecznikiem m.in.: przewodniczący Społecznego Komitetu Budowy Szkoły Tysiąclecia oraz prezes honorowy pierwszego na Ziemi Lubuskiej oddziału zakładowego Polskiego Towarzystwa Turystyczno-Krajoznawczego. Patronował Klubowi Sportowemu „Celuloza”, Zakładowemu Domu Kultury, orkiestry zakładowej, klubowi NOT, Miejskiemu Kołu Wędkarskiemu oraz Klubowi Motorowemu. Inicjator budowy stadionu ZKS „Celuloza”, hotelu „Młodego Robotnika”, Zakładowego Domu Kultury. Ulicą Banaszaka na początku lat siedemdziesiątych nazwano ulicę przy której znajduje się Szkoła Tysiąclecia. Odwołany został ze stanowiska dyrektora fabryka i 31 sierpnia 1967 roku został głównym inżynierem do spraw inwestycji–doradca dyrektora. 15 lipca 1968 roku zmarł w Kostrzynie.
Hieronim Szczegóła: Lubuski Słownik Biograficzny. Zielona Góra: Lubuski Komitet Upowszechniania Prasy; Lubuskie Towarzystwo Naukowe, 1984, s. 15–18. ISBN 83-00-00585-4.
Śniedek Buchego, śniedek Bouchego (Ornithogalum boucheanum (Kunth) Asch.) – gatunek roślin z rodziny szparagowatych. Występuje w południowo-wschodniej Europie – od Czech po Bułgarię, na Krymie, w południowej Rosji i w Azji Mniejszej. Rośnie tam na polanach, w zaroślach, nad strumieniami. Uprawiany i dziczejący z upraw w Europie Środkowej i Wschodniej, w Polsce w części zachodniej kraju, głównie na przydrożach.
Roślina cebulowa, przy której rozwijają się liczne cebulki potomne, z kwiatami na głąbiku tęgim, od 20 do 50 cm wysokości.
3-4, rzadziej 6 równowąskich liści odziomkowych o szerokości 0,5-1,5 (rzadko do 2,5) cm. Blaszka jest jasnozielona z białym paskiem pośrodku. W czasie kwitnienia liście zasychają.
Zebrane w liczbie 5–20 (nawet do 50) w groniasty kwiatostan. Kwiaty duże, do 2,5 cm długości. Przysadki czasem krótsze od szypułki. Listki okwiatu białe z zielonym grzbietem. Nitki pręcików spłaszczone z 2 ząbkami na szczycie i nitki przynajmniej wewnętrznego okółka z ostrym zębem po wewnętrznej stronie nitki. Zalążnia wąsko jajowata, zwykle dłuższa od tęgiej nitki słupka.
Pochodzący także z Europy południowo-wschodniej śniedek zwisły O. nutans, uprawiany i dziczejący w Europie Środkowej, ma podobnie groniaste kwiatostany (nieco mniej w nich kwiatów – od 3 do 12), ale na wewnętrznej stronie nitki pręcikowej brak u tego gatunku ząbka. Pozostałe spotykane w Europie Środkowej gatunki mają kwiatostany baldachogroniaste i liście węższe, do 5 mm szerokości lub kwiaty żółtawe (śniedek pirenejski O. pyrenaicum).
Roślina uprawiana jako ozdobna, nadaje się także na kwiat cięty. Łatwo rozmnaża się z nasion i cebulek potomnych.
Powiat inowrocławski – powiat w Polsce (w południowej części województwa kujawsko-pomorskiego), utworzony w 1999 roku w ramach reformy administracyjnej. Jego siedzibą jest miasto Inowrocław.
353 (Poznań Wschód – Gniezno – Janikowo -   Inowrocław – Gniewkowo – Toruń Główny – Żeleznodorożnyj)
Stiepan Akopowicz Akopow (ros. Степа́н Ако́пович Ако́пов, ur. 26 grudnia 1899 w Tyflisie, zm. 9 sierpnia 1958 w Moskwie) - radziecki polityk ormiańskiego pochodzenia.
1919-1921 sekretarz rejonowego komitetu Komsomołu Gruzji, od października 1919 członek RKP(b). 1921-1922 kierownik wydziału i sekretarz odpowiedzialny miejskiego komitetu Komsomołu w Tyflisie, 1922-1924 studiował w Instytucie Mechaniczno-Inżynierskim im. Baumana w Moskwie, następnie instruktor i zastępca kierownika wydziału rejonowego komitetu partyjnego w Moskwie. Od lutego 1927 kierownik wydziału komitetu powiatowego WKP(b) w obwodzie moskiewskim, 1928-1931 ponownie studiował w Instytucie im. Baumana, po ukończeniu studiów inżynier elektryk w fabryce - kierownik warsztatu, kierownik wydziału produkcji, zastępca dyrektora technicznego i dyrektor techniczny. 1936-1937 dyrektor fabryki, 1937-1939 dyrektor Uralskiej Fabryki Budowy Maszyn Ciężkich, od lutego 1939 zastępca, a od maja do października 1940 I zastępca ludowego komisarza budowy maszyn ciężkich ZSRR. Od października 1940 I zastępca ludowego komisarza, a od 11 września 1941 do 17 lutego 1946 ludowy komisarz budowy maszyn średnich ZSRR. Od 17 lutego 1946 ludowy komisarz, a od 15 marca 1946 do 17 lutego 1947 minister przemysłu samochodowego ZSRR, od 23 sierpnia 1947 do 18 kwietnia 1950 minister przemysłu samochodowego i traktorowego ZSRR, następnie zastępca ministra budowy maszyn rolniczych ZSRR - szef Głównego Zarządu Przemysłu Kombajnowego ZSRR. Od marca 1953 I zastępca ministra, a od 29 czerwca 1953 do 19 kwietnia 1954 minister budowy maszyn ZSRR, od 19 kwietnia 1954 do 23 lipca 1955 minister przemysłu samochodowego, traktorowego i maszyn rolniczych ZSRR, następnie na emeryturze. Deputowany do Rady Najwyższej ZSRR. Pochowany na Cmentarzu Nowodziewiczym.
Imielno (do 1954 gmina Mierzwin) – gmina wiejska w województwie świętokrzyskim, w powiecie jędrzejowskim. W latach 1975–1998 gmina położona była w województwie kieleckim.
Bełk, Borszowice, Dalechowy, Dzierszyn, Grudzyny, Helenówka, Imielnica, Imielno, Jakubów, Karczunek, Kawęczyn, Mierzwin, Motkowice, Opatkowice Drewniane, Opatkowice Murowane, Opatkowice Pojałowskie i Cysterskie, Rajchotka, Sobowice, Stawy, Wygoda, Zegartowice.
Długość ciała samców 44,5–92,5, samic 48–89 cm, ogona 11,5–49,3 cm; masa ciała samców 1,9–13,8 kg, samic 1,8–10 kg.
Nazwa rodzajowa jest połączeniem słów z języka greckiego: λύκος lýkos – „wilk” oraz αλωπηξ alōpēx, αλωπεκος alōpekos – „lis”.
M. Hilzheimer. Papio mundamensis, Felis deliensis, Canis reissii und andre neue Säugetiere. „Zoologischer Anzeiger”. 30, s. 109-118, 1906 (niem.).
Mieczysław Guranowski (ur. 1883 w Kaliszu, zm. 1952 w Warszawie) - polski pisarz okresu Młodej Polski i dwudziestolecia międzywojennego, dziennikarz.
Autor wielu opowiadań, utworów poetyckich i felietonów, redaktor m.in. „Gońca Częstochowskiego”, pracujący u Franciszka Dionizego Wilkoszewskiego od roku 1906 czyli od momentu założenia tego pisma. Później na długi czas opuścił Częstochowę.
Pochodził z rodziny kupieckiej (syn Juliana Guranowskiego). Z żoną Kazimierą Guranowską (1885–1958) mieli dwoje dzieci Zbigniewa Guranowskiego (1905-1965) i Lecha Guranowskiego (1920-1960)
Działalność literacką rozpoczął od r. 1900, w r. 1902 wystawił jednoaktówkę „Pierwsza łza”, pracę p. t. „Ojcowizna” odznaczoną na konkursie „Gazety świątecznej” (1901), za jednoaktówkę „Pazik” na konkursie „Wędrowca” (1904). w r. 1907 wystawił baśń dramat. „Tomko rozbójnik, w r. 1915 szkic dramat. „Imieniny aktorki”. Wydał nadto szereg powieści i nowel („Za kulisami” , „Prowincja” 1914, „Padyszach” 1919, „Sirat” 1928 ), zbiorów nowel („Modelka” 1913 , „Ofiara krwi” , „Nina”, „Kobiety biblijne”, utwory dramatyczne („Bój o słońce” 1916, „Madonna z Mantui” 1923).
Wydał również tomik poezji „Morze cudowne morze”Z autorem polemizowała m.in. Zofia Starowieyska – Morsfinowa na łamach Przeglądu Powszechnego
„Znalazła łaski” u ojca Mariana Pirożyńskiego m.in. za "Sirat" i "Droga do raju"Tadeusz Boy – Żeleński docenia utwory Guranowskiego w „KU CZEMU POLSKA IDZIE..”.
Księstwo Saksonii-Coburga-Gothy (niem. Sachsen-Coburg und Gotha) – księstwo powstałe z nowego podziału ziem linii ernestyńskiej dynastii Wettynów w 1826 roku. Państwo Związku Niemieckiego do 1866 roku. Od 1866 roku państwo Związku Północnoniemieckiego, a po zjednoczeniu Niemiec w 1871 roku jeden z krajów Cesarstwa Niemieckiego.
Po śmierci Fryderyka IV i tym samym wygaśnięciu linii rodu rządzącej księstwem Saksonii-Gothy-Altenburga, powstał spór pomiędzy pozostałymi przedstawicielami rodu o schedę po zmarłym księciu. Spór zakończył się po arbitrażu króla Saksonii Fryderyka Augusta II i zawarciu traktatu w Hildburghausen 12 listopada 1826. Na mocy ustaleń zdecydowano, że:
Dotychczasowy władca księstwa Saksonii-Hildburghausen książę Fryderyk zostanie władcą księstwa Saksonii-Altenburg (ale bez Gotha). Natomiast władzę nad Hildburghausen przejmie książę Saksonii-Meiningen.
Saksonia-Meiningen oprócz Saksonii-Hildburghausen, dostanie od Saksonii-Coburg-Saalfeld terytorium Saksonii-Saalfeld oraz dystrykt Themar, a także Mupperg, Mogger, Liebau i Oerlsdorf.
Księstwo Saksonii-Coburg-Saalfeld otrzyma Saksonię-Gothę od Saksonii-Gothy-Altenburga, tym samym powstały księstwa: Saksonia-Coburg-Gotha i Saksonia-Altenburg.
Wir, Ernst, Herzog zu Sachsen-Coburg und Gotha, Jülich, Cleve und Berg, auch Engern und Westphalen, Landgraf in Thüringen, Markgraf zu Meißen, gefürsteter Graf zu Henneberg, Graf zu der Mark und Ravensberg, Herr zu Ravenstein und Tonna usw.
My Ernest, książę Saksonii-Coburg i Gotha, Jülich, Kleve i Bergu, a także Angrii i Westfalii, landgraf Turyngii, margrabia Miśni, uksiążęcony hrabia Hennebergu, hrabia Mark i Ravensbergu, pan na Ravensteinie i Tonnie, etc.
1900–1918 Karol Edward (bratanek, usunięty, zm. 1954)Od 1918 republika. Po podziale ziem księstwa: Coburg przyłączył się do Bawarii, a Gotha pozostała w Turyngii.
Od nazwy księstwa wzięła się popularna nazwa bocznej linii dynastii Wettynów, rządząca na tronach Belgii, Portugalii, Bułgarii, a także, do dziś, Wielkiej Brytanii.
1837 – Ferdynand II (bratanek Ernesta I i Leopolda I belg.) – tyt. król Portugalii, małżonek królowej Marii II da Gloria
1910 – Edward VII (bratanek Ernesta II) – król Wielkiej Brytanii i cesarz Indii, syn królowej Wiktorii
Portret hrabiny Chinchón lub Hrabina Chinchón (hiszp. La condesa de Chinchón) – obraz olejny hiszpańskiego malarza Francisca Goi (1746–1828) przedstawiający Marię Teresę Burbon y Vallabriga, hrabinę Chinchón. Jest to jeden z kilku portretów Marii Teresy, które wykonał Goya. W 1783 roku, będąc gościem infanta Ludwika Antoniego w Arenas de San Pedro, namalował portret kilkuletniej wówczas hrabiny, w szykownym francuskim stroju małej damy. Rok później umieścił ją na zbiorowym portrecie Rodzina infanta don Luisa jako dziewczynkę, która z ciekawością przygląda się pracy malarza.
Maria Teresa Burbon y Vallabriga, hrabina Chinchón (1780–1828) była córką infanta Ludwika Antoniego Burbona, młodszego brata Karola III, wydalonego z dworu m.in. za zawarcie morganatycznego małżeństwa z aragońską arystokratką Marią Teresę de Vallabriga y Rozas. Hrabina była kuzynką Karola IV, panującego w czasie powstania portretu. Królowa Maria Ludwika zaaranżowała jej małżeństwo ze swoim faworytem Manuelem Godoyem (pierwszym ministrem Karola IV), aby w ten sposób podnieść jego arystokratyczny status. Młoda hrabina, która od śmierci ojca w 1785 roku, aż do ślubu w 1797 roku przebywała w klasztorze, została do tego małżeństwa zmuszona, prawdopodobnie liczyła na męża o wyższym statusie społecznym. Związek z Godoyem pozwolił jej rodzinie odzyskać liczne przywileje utracone przez małżeństwo ojca z arystokratką bez królewskiego pochodzenia, takie jak używanie nazwiska i herbu Burbonów. Hrabina stała się pełnoprawnym członkiem rodziny królewskiej i najważniejszą damą w państwie po królowej Marii Ludwice.
Hrabina nie była w swoim związku szczęśliwa. Być może początkowo kochała swojego męża, o czym zapewniała w swojej korespondencji z królową, jednak nie mogła znieść ubliżających jej licznych zdrad, z którymi się nie ukrywał. Godoy, również zmuszony do małżeństwa przez królową, nie odnosił się do żony z szacunkiem. Hiszpański polityk i człowiek oświecenia Gaspar Melchor de Jovellanos dał wyraz swojemu zgorszeniu, kiedy zaproszony przez Godoya na kolację zobaczył go siedzącego przy stole z żoną po jednej stronie i wieloletnią kochanką Pepitą Tudó po drugiej.
Po upadku Godoya w 1808 roku hrabina została w Hiszpanii do końca wojny niepodległościowej, jednak po powrocie Ferdynanda VII do kraju i przywróceniu monarchii absolutnej wyjechała do Francji. Zmarła w 1828 roku w Paryżu.
Portret powstał prawdopodobnie na zamówienie Godoya. Przedstawiona na obrazie hrabina jest już trzy lata po ślubie i spodziewa się swojego jedynego dziecka – córki Carloty.  We włosach ma wpiętą ozdobę z zielonego zboża (w tym czasie modne były ozdoby z kwiatów i owoców), nawiązującą do rzymskiej bogini Ceres i symbolizującą płodność. Siedzi na krześle wykonanym w stylu Karola IV. Ubrana jest w elegancką suknię z jasnej gazy ze wzorem w drobne kwiaty. Niebieskie hafty symbolizują niewinność i cnotliwość. Odsłonięte ręce są efektem kuriozalnego dekretu Marii Ludwiki, która zakazała damom noszenia rękawiczek na dworze. Niezbyt piękna królowa uważała ręce za swój największy atut i chciała, aby każdy mógł się o tym przekonać. Na palcach hrabiny widać dwa pierścienie – mniejszy z połyskującym diamentem i większy z miniaturową podobizną Godoya, udekorowanego niebieską wstęgą Orderu Karola III. Umieszczony w ten sposób wizerunek Godoya symbolizuje wierność mężowi.
Przedstawiając hrabinę na ciemnym, jednolitym tle w pustym pomieszczeniu, Goya podkreślił jej samotność i rezygnację wobec upokorzeń, które musiała znosić ze strony męża i królowej. Jednocześnie skierował na jej postać ciepłe światło, intensywnie rozjaśnione na zaokrąglonym brzuchu. Na jej twarzy maluje się zamyślenie i smutek. Nieśmiało odwraca wzrok, a ręce trzyma złożone na brzuchu w niemal obronnym geście. Sposób, w jaki Goya przedstawił młodą hrabinę pozwala sądzić, że był dla niej pełen uwielbienia i współczucia. Wyraża zrozumienie dla jej sytuacji (doskonale znał jej życiorys oraz historię jej rodziny) i podziw dla godności, którą zachowała.
Według opinii historyka sztuki José Rogelio Buendía portret jest przejawem szczytu możliwości artysty jako portrecisty kobiet, efektem długiej i żmudnej pracy nad własnym warsztatem twórczym. Łączy w sobie doświadczenie w dokładnym rysunku zebrane przy pracy nad grafikami z serii Kaprysy oraz swobodne pociągnięcia pędzla, które stosował malując freski w madryckim Kościele San Antonio de la Florida. Obraz wyróżnia się nie tylko pod względem technicznych osiągnięć malarza, jest także dowodem na zdolność przedstawiania portretu psychologicznego malowanych postaci. Malując portret młodej hrabiny Goya wykazał się niezwykłą wrażliwością tworząc wyjątkowo intymny i nieco melancholijny kobiecy wizerunek.
Badanie radiograficzne obrazu wykonane w 2004 roku wykazało, że Goya dwukrotnie użył tego samego płótna, zanim powstała na nim podobizna hrabiny. Wcześniej namalował na nim dwa męskie portrety, oba całkowicie skończone. Wszystkie portrety powstały jeden na drugim, ale przed namalowaniem portretu hrabiny Goya obrócił płótno w pionie. Najstarsze dzieło przedstawiało wizerunek udekorowanego Orderem Maltańskim młodzieńca, którego zidentyfikowano jako José Alvareza de Toledo y Gonzaga, markiza de Villafranca. Ukryty pod warstwą farby portret markiza odpowiada dziełu wykonanemu przez Goyę w 1795 roku, które obecnie znajduje się w Art Institute of Chicago. Drugi odkryty portret przedstawia stojącego Godoya, męża hrabiny.
Oba portrety zostały zamalowane warstwą beżowo-różowej farby. Powtórne wykorzystywanie płócien było częstym zabiegiem wiążącym się z wysokim kosztem materiałów malarskich (płótno użyte do wykonania tego portretu było bardzo wysokiej jakości). Podobny los spotkał inny portret wykonany przez Goyę, który odkryto pod Portretem Josefy Bayeu.
Portret należał do książąt de Sueca, potomków hrabiny. W 2000 roku został kupiony przez rząd hiszpański od braci Ruspoli Morenés za 24 milionów euro z przeznaczeniem do Muzeum Prado. Muzeum interesowało się portretem już od czasów hiszpańskiej wojny domowej. W czasie tego konfliktu obraz był przechowywany (i wystawiany) w Genewie, razem z wieloma dziełami muzeum, które specjalnym transportem wysłano do Szwajcarii, aby uchronić je przed wojennym zagrożeniem. Okazało się to dobrą decyzją, gdyż dom książąt de Sueca, w którym wisiał portret hrabiny, został w czasie wojny zniszczony ostrzałem z haubicy.
Obraz doczekał się wielu intratnych ofert kupna. Przyciągnął uwagę znanego armeńskiego kolekcjonera sztuki Calouste Gulbenkiana, późniejszego fundatora Muzeum Calouste Gulbenkiana. Kupował on wiele dzieł sztuki w trudnym dla Hiszpanów okresie po zakończeniu wojny domowej. Kiedy po raz pierwszy zobaczył portret hrabiny w 1942 roku uznał go za najlepsze dzieło Goi i bezskutecznie próbował go nabyć przez następne 10 lat. Nie mógł uzyskać licencji na eksport dzieła, gdyż zgodnie z hiszpańskim prawem ten obraz nie mógł opuścić kraju ze względu na swój status dziedzictwa kulturowego (hiszp. BIC – Bien de Interés Cultural). Gulbenkian ostatecznie porzucił próby kupna, kiedy dowiedział się, że obraz chce nabyć hiszpański rząd (z przeznaczeniem do Muzeum Prado), a rodzina de Sueca ostatecznie potwierdziła, że nie zamierza sprzedać obrazu do zagranicznej kolekcji. Z korespondencji Gulbenkiana z jego przedstawicielem sir Kennethem Clarkiem wiadomo, że w 1946 roku rodzina de Sueca zleciła wykonanie wiernej kopii obrazu, którą mieli zatrzymać w przypadku jego sprzedaży. W tym samym roku obraz został oczyszczony i zakonserwowany przez malarza Ignacia Zuloagę.
W 1949 roku portret hrabiny miał kilku współwłaścicieli, oprócz rodziny de Sueca należał także do markizy de Acapulco i markizy de Pontejos. W tym samym roku ojciec markizy de Pontejos zaproponował National Gallery of Art w Waszyngtonie sprzedaż obrazu za cenę 400 000 dolarów. Była to kwota wielokrotnie wyższa niż ta, którą negocjował Gulbenkian. Transakcja nie miała jednak szans powodzenia ze względu na ciągły brak licencji na eksport dzieła.
Pomimo braku licencji na eksport amerykańskie J. Paul Getty Museum oferowało w latach 80. XX wieku 6 miliardów peset za portret hrabiny. W latach 90. pojawiły się również oferty od Królewskiej Akademii Sztuk Pięknych św. Ferdynanda w Madrycie oraz banku IberCaja, działającego w imieniu Muzeum Camón Aznar w Saragossie.
Ostatecznie w 1999 roku właściciele obrazu sfinalizowali umowę sprzedaży z prywatnym kolekcjonerem Juanem Abelló. Jednakże rząd hiszpański skorzystał ze swojego prawa pierwszeństwa zakupu (przysługującego dziełom o statusie dziedzictwa kulturowego) pod warunkiem zaproponowania takiej samej ceny. W ten sposób portret został sprzedany państwu i trafił do zbiorów Prado w 2000 roku. Zakup obrazu został po części sfinansowany z olbrzymiej spuścizny Manuela Villaescusa Ferrero, która według jego testamentu stała się własnością Prado i miała służyć poszerzaniu zbiorów muzeum.
Transakcja wywołała ciągnący się przez około 10 lat spór dotyczący warunków zapłaty. Państwo hiszpańskie nabyło obraz w lutym 2000 roku, ale zapłaciło za niego dopiero w 2011 roku w dwóch transzach. Rodzina de Sueca pozwała państwo o straty wynikające z opóźnienia w zapłacie. Po tym, jak sąd hiszpański przyznał rację państwu, rodzina odwołała się do Trybunału Praw Człowieka w Strasburgu, który w 2011 roku również przyznał rację rządowi Hiszpanii. Oba sądy tłumaczyły, że właściciele obrazu nie mogli narzucić państwu warunków umowy ustalonych wcześniej z prywatnym kolekcjonerem (natychmiastowa jednorazowa zapłata). Państwo było zobowiązane do zapłacenia tej samej ceny, pozostałe szczegóły należało renegocjować.
Lotniskowce typu Midway – amerykańskie lotniskowce które zostały wprowadzone do służby w US Navy tuż po zakończeniu II wojny światowej i służyły w niej aż do początków lat 90. Ogółem zbudowano trzy okręty tego typu, a budowę trzech kolejnych przerwano po zakończeniu wojny.
Okręty zostały zaprojektowane jako ciężkie lotniskowce o wyporności 45 000 długich ton, większe o połowę od okrętów poprzedniego typu Essex. Duża wielkość umożliwiła zainstalowanie silniejszego uzbrojenia i pancerza. Nowe, wielkie lotniskowce były w stanie pomieścić do 137 samolotów (w porównaniu do najwyżej 100 na okrętach typu Essex).
Budowę rozpoczęto w 1943 roku. Pierwsze dwa okręty – USS Midway i USS Franklin D. Roosevelt weszły do służby w październiku 1945 roku. Trzeci USS Coral Sea – w październiku 1947 roku. Pierwszy okręt został nazwany na pamiątkę bitwy o Midway, drugi na cześć prezydenta Franklina D. Roosevelta, a trzeci – na pamiątkę bitwy na Morzu Koralowym.
W latach powojennych okręty były nieustannie modernizowane, aby umożliwić obsługę większych samolotów odrzutowych. Najbardziej rzucającą się w oczy zmianą było poszerzenie pokładu i zastosowanie pokładu do lądowania odchylonego w lewo od osi podłużnej okrętu, został on ponadto wzmocniony. Stopniowo pomniejszano również baterię tradycyjnych dział przeciwlotniczych, zastępując ją w końcu rakietami Sea Sparrow i kilkoma automatycznymi systemami artyleryjskimi przeznaczonymi do niszczenia pocisków przeciwokrętowych i samolotów przeciwnika na bardzo krótkich dystansach – Phalanx CIWS. W wyniku kolejnych modernizacji wyporność okrętów przekroczyła 65 000 długich ton. Zmodernizowane lotniskowce służyły w pierwszej linii wykonując te same zadania co nowsze, większe superlotniskowce typów: Forrestal i Nimitz.
Znaczącym ograniczeniem wynikającym z mniejszej wielkości była niemożność przenoszenia myśliwców F-14 Tomcat (dlatego na lotniskowcach typu Midway ich rolę pełniły mniejsze F/A-18A Hornet) oraz samolotów do zwalczania okrętów podwodnych S-3 Viking (te z kolei zastępowane tu były przez śmigłowce SH-3H Sea King).
USS Franklin D. Roosevelt został wycofany w roku 1977, natomiast dwa pozostałe okręty służyły aż do wczesnych lat 90. Po zakończeniu służby w US Navy lotniskowce: USS Franklin D. Roosevelt i USS Coral Sea zostały pocięte na złom, natomiast USS Midway jest obecnie okrętem-muzeum w San Diego.
Uzbrojenie: 2 ośmioprowadnicowe wyrzutnie rakiet przeciwlotniczych RIM-7 Sea Sparrow i 2 zestawy artyleryjskie obrony bezpośredniej Phalanx CIWS
Norman Friedman: U.S. Aircraft Carriers: An Illustrated Design History. Annapolis: Naval Institute, 1983. ISBN 0-87021-739-9.
Zamach na rue Copernic w Paryżu – antysemicki atak na synagogę przy rue Copernic (Kopernika) w XVI okręgu paryskim w dniu 3 października 1980 roku. Jego ofiarą padły cztery osoby zabite oraz 20 rannych. Do tej pory nie wyjaśniono, kto był organizatorem ataku.
Zamach miał miejsce w piątek wieczorem, w dniu żydowskiego święta Sim'Hat Tora, gromadzącego większą niż przeciętnie liczbę wiernych. Organizatorzy ataku umieścili bombę w bagażniku motocykla zaparkowanego przed budynkiem. Ładunek wybuchł w czasie, gdy Żydzi zaczęli wychodzić z budynku, dosięgając zarówno wychodzących wiernych, jak i przypadkowych przechodniów.
Następnego dnia na miejscu wydarzeń miała miejsce wielotysięczna manifestacja, która przeszła następnie Polami Elizejskimi. 7 października 1980 deputowani wszystkich partii politycznych reprezentowanych w parlamencie wzięli udział w drugim marszu protestu, jaki zebrał się na Placu Narodu i Placu Republiki. Skandal medialny wywołało jedynie oświadczenie premiera Raymonda Barre'a, który 3 października powiedział, iż "ten odrażający zamach miał uderzyć w Izraelitów udających się do synagogi, a uderzył w niewinnych Francuzów przechodzących przez ulicę", co odnosiło się do faktu, że spośród czterech ofiar śmiertelnych tylko jedna była Żydówką. Barre twierdził, że swoją wypowiedzią nie miał zamiaru obrazić Żydów-obywateli Francji.
Na podstawie zeznań świadków policja francuska sporządziła portret pamięciowy człowieka, który zaparkował motocykl przed synagogą, ustalono również, że pojazd ten został wypożyczony na nazwisko Aleksandra Panadriyu, obywatela Cypru. Dopiero w 2008, po śledztwie przeprowadzonych przez sędziego Marca Trevidika policja kanadyjska zatrzymała podejrzanego o dokonanie ataku – Hassana Diaba, Palestyńczyka z podwójnym obywatelstwem kanadyjskim i libańskim, wykładowcę socjologii. W listopadzie 2008 zaczął się jego proces w Paryżu.  Diab jest również podejrzewany o udział w zamachu bombowym w Anvers w tym samym roku, co atak na synagogę przy rue Copernic; nie przyznaje się do stawianych mu zarzutów.
Atak na synagogę przy rue Copernic w Paryżu jest łączony z podobnymi aktami antysemityzmu: atakiem w Antwerpii w roku 1981 i atakiem na synagogę w Wiedniu w tym samym roku. Obydwa były dziełem Ludowego Frontu Wyzwolenia Palestyny, z którym był związany Diab.
« Attentat de la rue Copernic : le poseur de bombe présumé interpellé au Canada », L'Express, 13 listopada 2008.
Twierdza Modlin – twierdza położona na Mazowszu u zbiegu Wisły i Narwi, około 30 km na północny zachód od Warszawy. Składa się z cytadeli położonej na prawym brzegu Narwi, umocnionych przedmości: kazuńskiego i nowodworskiego oraz z dwóch pierścieni fortów. Jest jedną z największych i najlepiej zachowanych twierdz w Polsce.
Twierdza Modlin stanowi wielokrotnie rozbudowywany zespół umocnień i zawiera w sobie elementy fortyfikacji francuskiej, rosyjskiej i polskiej. Twierdza była czterokrotnie broniona: w 1813, 1831, 1915 i 1939 roku. Ponadto w 1920 w oparciu o nią toczyły się walki polsko-bolszewickie. Obsadzały ją wojska polskie (Księstwa Warszawskiego, Królestwa Polskiego, następnie Rzeczypospolitej), francuskie, saskie, wirtemberskie, rosyjskie i niemieckie (II i III Rzeszy). Twierdza jako atrakcja turystyczna nie jest w pełni wykorzystywana, a dewastacja niektórych jej obiektów dodatkowo nie sprzyja poprawie tej sytuacji.
Potocznie nazwą „twierdza Modlin” określa się jedynie jej centralną część, tworzącą osiedle Modlin Twierdza Nowego Dworu Mazowieckiego; oznacza ona jednak także forty wewnętrznego i zewnętrznego pierścienia wzniesione w okresie od lat 80. XIX wieku do wybuchu I wojny światowej oraz towarzyszące im dzieła z różnych okresów.
Na terenie fortecy znajduje się najdłuższy w Europie budynek – będący koszarami wojskowymi – liczący 2250 m długości.
Pierwsze fortyfikacje w pobliżu Modlina wybudowane zostały w czasie potopu szwedzkiego – w 1655 roku wojska szwedzkie założyły tu ufortyfikowany obóz (tzw. Bugskansen). Obecnie nie istnieją żadne pozostałości tego umocnienia. Prace fortyfikacyjne w tym miejscu – przy ważnej przeprawie – prowadziły w okresie wielkiej wojny północnej wojska saskie feldmarszałka Adama von Steinaua. Uwagę na konieczność ufortyfikowania tego rejonu zwracano też w czasach stanisławowskich. W roku 1794 rosyjski generał Pietr Korniłowicz Suchtelen opracował plany twierdzy „Zakroczym”, jednak prac nad budową tej twierdzy nigdy nie podjęto.
Budowę twierdzy rozpoczęto z rozkazu Napoleona I. 1 grudnia 1806 roku w Poznaniu wydał on rozkaz w sprawie ufortyfikowania przyczółków w Wyszogrodzie, Modlinie, Serocku i Pradze. W okresie Księstwa Warszawskiego, od wiosny 1807 do lata 1812 roku, powstał zasadniczy zrąb twierdzy składający się z obwarowania głównego (twierdza bastionowa, obecnie obwód wewnętrzny cytadeli), trzech wysuniętych, nieukończonych koron (fot.) oraz umocnień na przedmościach kazuńskim, nowodworskim i Wyspie Szwedzkiej. Były to fortyfikacje ceglano-ziemne wznoszone według nowoczesnej myśli francuskiej. Autorem pierwszego projektu twierdzy był wybitny francuski inżynier, generał François de Chasseloup-Laubat. Do pracy przy wznoszeniu umocnień zatrudniono w roku 1812 oprócz rzemieślników także 10-12 tysięcy okolicznych chłopów.
W wojnie 1812 roku twierdza modlińska służyć miała wraz z umocnieniami w Serocku, Pradze i Zamościu jako oparcie dla operacji wojsk francuskich. Wobec postępów ofensywy napoleońskiej prace fortyfikacyjne zostały w zasadzie przerwane w sierpniu 1812 roku. Po klęsce wyprawy na Moskwę paląca stała się potrzeba przygotowania Modlina do obrony. Umocnienia były pilnie uzupełniane i rozbudowywane od grudnia 1812 roku. Oblężenie twierdzy przez wojska rosyjskie Iwana Paskiewicza (10 000 żołnierzy) rozpoczęło się 5 lutego 1813. W tej kampanii twierdza modlińska wypełniła swoje zadanie, blokując na obszarze Księstwa Warszawskiego liczne oddziały rosyjskie i trwając w walce na głębokich tyłach teatru działań, gdy główne wojska Księstwa walczyły pod komendą ks. Józefa Poniatowskiego w Niemczech. Garnizon twierdzy tworzyły mieszane oddziały polskie, francuskie, saskie i wirtemberskie, dowodzone początkowo przez generała Franciszka Ksawerego Kosseckiego, a następnie przez generała Hermana Wilhelma Daendelsa, którego to Kossecki został zastępcą w czasie dalszej obrony (według Małej Encyklopedii Wojskowej garnizonem Modlina początkowo dowodził generał Ksawery Kossecki, a dopiero potem dowództwo objął Daendels). Łącznie Modlina broniło 5230 żołnierzy, 261 oficerów i 120 dział, w tym około 4000 polskich żołnierzy. Obrona Modlina trwała nawet wtedy, gdy po klęsce Napoleona w „Bitwie Narodów” pod Lipskiem (październik 1813) zgasły nadzieje na ofensywę francuską w kierunku wschodnim i odblokowanie twierdzy. Twierdza skapitulowała 1 grudnia 1813 roku (25 grudnia 1813 według Małej Encyklopedii Wojskowej), wobec wysokich strat (48,4% stanu wyjściowego), wyczerpania się amunicji i przeniesienia się operacji wojsk własnych za Ren. Kapitulację przyjął rosyjski generał P.Kleinmichel, który w lipcu zastąpił Paskiewicza.
W okresie Królestwa Polskiego w twierdzy stacjonowały nieliczne oddziały armii polskiej i rosyjskiej. Mimo licznych planów nie podejmowano większych działań mających na celu rozbudowę twierdzy. W czasie powstania listopadowego i wojny polsko-rosyjskiej 1831 roku twierdza została sprawnie przygotowana do obrony i uzupełniona elementami fortyfikacji polowej. Jej komendantem został mianowany gen. Ignacy Ledóchowski. W czasie operacji letnich 1831 roku twierdza nie była atakowana. 8 września 1831 roku do twierdzy weszła po kapitulacji Warszawy większość wojsk polskich – 32,5 tys. żołnierzy z 91 działami. Armia niedługo później opuściła Modlin i skierowała się w stronę Płocka, zaś sama twierdza została 25 września okrążona przez wojska rosyjskie. Wobec przekroczenia przez armię granicy pruskiej obrona Modlina stała się wkrótce bezcelowa; twierdza skapitulowała 9 października 1831 roku jako przedostatni punkt oporu powstania.
Likwidacja autonomii Królestwa Polskiego po roku 1831 wiązała się również z rozbudową fortyfikacji na jego obszarze. Celem tego działania była nie tylko obrona zachodnich rubieży Rosji, ale też zapobieżenie kolejnym polskim zrywom. W ten sposób powstała twierdza w Warszawie (Cytadela Aleksandryjska) (Александровская цитадель). Również w Modlinie, przemianowanym w 1834 roku na Новогеоргиевск (Nowogieorgiewsk), podjęto szeroko zakrojone prace nad rozbudową fortyfikacji. Autorem głównego planu rozbudowy w latach 1832-1841 był generał Iwan Dehn. Całość przebudowy, wraz z modernizacją przedmości, zakończono w roku 1841. Po ukończeniu twierdza otrzymała nazwę Новогеоргиевская крепость (Twierdza Nowogieorgiewska). Kilka lat dłużej trwała budowa ogromnego, obronnego spichrza zbożowego, stanowiącego główny magazyn dla wojsk rosyjskich stacjonujących na obszarze Królestwa.
W latach sześćdziesiątych polecenie rozbudowy i uzupełnienia Twierdzy Nowogieorgiewsk (Modlin) wydał gen. Eduard Totleben. Na jego polecenie wybudowano po 1864 wewnątrz francuskiego rdzenia bastionowego 2250 metrowy obwód obronnych koszar obliczony na pomieszczenie 20 tys. żołnierzy, charakterystyczny dla fortyfikacji rosyjskich (podobne miały Twierdza Dęblin i twierdza brzeska). Koszary osłaniane z 4 kaponier, stały się trzecim obwodem twierdzy Modlin. Koszary te, posiadające strzelnice dla dział i broni piechoty, kaponiery na załamaniach oraz otoczone rowem stanowić miały ostatni punkt oporu twierdzy. W omawianym okresie ukończono porzucone po roku 1813 korony, uzupełniając je ciągłym umocnieniem poligonalnym z rawelinami i murem Carnota. W ciągu następnych czterdziestu lat twierdza stopniowo stawała się przestarzała, mimo to nie podejmowano większych działań w kierunku jej modernizacji. W latach sześćdziesiątych wybudowano także w cytadeli kilka prochowni (magazynów amunicyjnych). Uzupełniono ją też o fort „Ostrołęka”, powstały z rozbudowy dzieła rogowego we wschodniej części twierdzy. Toczone w tym czasie wojny (głównie wojna krymska) pokazały jednak nowe tendencje w sposobach prowadzenia wojny i budownictwie umocnień.
Do modernizacji twierdzy, jak i budowy w podobnym czasie innych umocnień w zachodniej części Rosji (np. Osowiec, Warszawa, Dęblin), przystąpiono w 1883, co podyktowane było pogarszającą się sytuacją międzynarodową – głównie sojuszem niemiecko-austro-węgierskim (rozszerzony o Włochy zyskał ten sojusz miano Trójprzymierza). Wzniesiono wówczas pierścień 8 fortów wysuniętych przed dotychczasową twierdzę na odległość 2,1 do 4,8 kilometra; ponadto na przedmościu nowodworskim wzniesiono fort „Nad Wisłą”. Budowę fortów, których plany oparto o typowy fort rosyjski wzór F1879, ukończono w 1888. Były to forty dwuwałowe (oddzielne wały dla artylerii i piechoty), oparte na planie pięcioboku, o dwóch czołach. Wszystkie budowle – koszary, kaponiery i przeciwskarpy – wznoszono z cegły. Forty łączyła z zapleczem – cytadelą sieć dróg fortecznych, kolei wąskotorowej i łączności. W 1893 powstał, pierwszy na ziemiach polskich, oddział aeronautyczny wyposażony w balony obserwacyjne. Dowodem na technologiczne zapóźnienie Rosji jest fakt, iż w momencie ukończenia były to już fortyfikacje przestarzałe.
Pierwszą modernizację fortów przeprowadzono w latach 1894-1900. Polegała przede wszystkim na zastąpieniu najważniejszych elementów zbudowanych z cegły ich betonowymi odpowiednikami. W pierwszej kolejności chodziło tutaj o przeciwskarpy i kaponiery. Stropy innych obiektów wzmacniano betonem.
Na przełomie XIX i XX w. powrócono do dawniejszej koncepcji tzw. „trójkąta fortecznego” (zob. Warszawski Rejon Umocniony). Polegała ona na oparciu obrony zachodnich rubieży cesarstwa na dużym ugrupowaniu twierdz. Narożniki trójkąta stanowić miały Modlin, Zegrze i Warszawa, zaś boki uzupełniać siedem fortów.
Doświadczenia z przegranej wojny z Japonią w latach 1904-1905 wywołały w rosyjskich kręgach wojskowych przekonanie, że armia rosyjska winna koncentrować się poza obszarem Królestwa, by mieć więcej czasu na mobilizację. Efektem tego było wydanie w 1909 rozkazu o likwidacji wszystkich z wyjątkiem Osowca i Modlina twierdz rosyjskich na tym obszarze. Równocześnie podjęto decyzję o kolejnej rozbudowie Modlina, by mógł stanowić on w wypadku wojny punkt oporu na głębokich tyłach wroga. Decyzja o likwidacji nie była jednak konsekwentnie przestrzegana względem niektórych twierdz i niedługo przed wybuchem wojny ponownie przystąpiono do ich rozbudowy.
W 1912 rozpoczęto budowę zewnętrznego pierścienia fortów, składającego się z 11 obiektów, uzupełnianego 12 dziełami pośrednimi i licznymi zespołami prochowni (magazynów amunicji). Forty oddalone być miały od cytadeli na odległość od 5,3 do 8,5 kilometra. Stare forty miały albo uzupełniać obronę jako druga linia, były wtedy modernizowane do najnowszych standardów, albo stanowić zaplecze mieszkalno-magazynowe dla załóg. Na szczególnie ważnych odcinkach zaplanowano budowę trzech grup fortowych („Goławice”, „Carski Dar”, „Janówek”), czyli zespołów wzajemnie się uzupełniających dzieł.
Projekty fortów oparto na trzech wzorcach: F1909 autorstwa generała Konstantina Wieliczko, F1910 oraz GF1908/12, dla grup fortowych, generała Nestora Bujnickiego. Były to forty ziemno-betonowe (w szczególnie narażonych na ostrzał miejscach stosowano płytko zbrojony żelazobeton) o narysie zbliżonym do trójkąta bądź trapezu. Mimo ograniczeń, wynikających z ogólnej kondycji państwa, zawierały szereg nowatorskich rozwiązań, były wśród nich dzieła nowoczesne i bardzo interesujące z punktu widzenia architektury obronnej, jak Grupa Fortowa „Carski Dar”. Posiadały jednak również wady: w porównaniu do istniejących już w fortyfikacji francuskiej czy niemieckiej nowoczesnych dzieł, np. pierwszych grup warownych czy fest, były dosyć schematyczne, dysponowały małą ilością stanowisk do ukrytej obserwacji itp. Dodatkowo w chwili wybuchu wojny posiadały mało elementów pancernych. Chociaż najważniejsze dzieła, jak np. Fort XV miały być wyposażone w wieże artyleryjskie i pancerne stanowiska obserwacyjne, wielu z nich nie zamontowano, a rezygnację z innych wymusiły oszczędności. Do rozpoczęcia oblężenia twierdzy w 1915 forty nie zostały ukończone. W wielu z nich widoczne są ślady pospiesznego doprowadzania do gotowości bojowej, czy nawet budowy prowizorycznych umocnień. Umocnienia te, mimo swoich wad, dawały załodze dobre zabezpieczenie przed ostrzałem większości ówcześnie stosowanej artylerii i były poprawnie rozmieszczone w terenie.
Mimo nieukończenia i pewnych mankamentów, Twierdza Nowogeorgiewsk ze swoimi 19 fortami i licznymi obiektami międzypola (dzieła pośrednie, prochownie, umocnienia polowe) była jedną z najpotężniejszych twierdz ówczesnej Europy, z dzisiejszej perspektywy także jedną z bardziej interesujących. Sumy włożone w jej modernizację pozwalały wierzyć, że zatrzyma ona na długo ofensywę niemiecką. Stało się jednak inaczej.
Obrona twierdzy modlińskiej (nowogeorgiewskiej) w roku 1915 jest przykładem stosowanego przez wojska niemieckie błyskawicznego szturmu twierdzy fortowej. Na przełomie lipca i sierpnia 1915 roku wojska niemieckie zbliżyły się do Wisły. 5 sierpnia została bez walki zajęta Warszawa. Pod Modlin podeszło mieszane zgrupowanie oblężnicze dowodzone przez generała Hansa Beselera, liczące 80 tys. żołnierzy, wyposażonych między innymi w potężne moździerze oblężnicze kalibru 420 mm. Załogę twierdzy stanowiło liczące 105 tys. żołnierzy zgrupowanie generała kawalerii Bobyra, składające się z dość losowych jednostek. Oddziały te posiadały łącznie tylko około 60 tys. karabinów. Imponująca wydawała się być liczba dział – około 1000 sztuk. Jednak tylko 250 z nich było działami fortecznymi, a 144 względnie nowoczesnymi polowymi; reszta stanowiła działa przestarzałe. Na domiar złego, w ręce niemieckie jeszcze przed rozpoczęciem walk wpadł sztabowy samochód rosyjski wraz z dokładnymi planami umocnień.
Oblężenie twierdzy trwało zaledwie od 9 sierpnia do 20 sierpnia 1915 roku, z czego zasadnicze walki trwały tylko sześć dni. Szturm po przygotowaniu artyleryjskim rozpoczął się 13 sierpnia. Tego dnia Niemcy przełamali rosyjską obronę na linii umocnień polowych i podeszli pod linię fortów od strony północno-wschodniej – na odcinku pomiechowskim. 15 sierpnia wieczorem po długim ostrzale zostało zajęte prawoskrzydłowe dzieło grupy „Carski Dar”. Następnego dnia, 16 sierpnia późnym wieczorem, po nieudanych kontratakach rosyjskich, niemiecka piechota zdobyła fort XV. Długo bronili się natomiast żołnierze zabarykadowani w dziele lewoskrzydłowym (fot.). Kolejne kontrataki rosyjskie mające na celu odebranie umocnień zakończyły się niepowodzeniem. W nocy z 17 na 18 sierpnia generał Bobyr wydał rozkaz opuszczenia umocnień zewnętrznego pierścienia na odcinku pomiechowskim, które rankiem 18 zostały zajęte przez Niemców. Decyzja ta, jak i następna, o opuszczeniu i wysadzeniu wszystkich umocnień zewnętrznego pierścienia na prawym brzegu Wisły, pogłębiła rozkład załogi twierdzy. Prowadzony 19 sierpnia ostrzał fortów II i III, jak i samej cytadeli, poprzedzał szturm generalny twierdzy. Po południu 19 sierpnia Niemcy zajęli wspomniane forty, a około godziny 19 wkroczyli do cytadeli. 20 sierpnia generał Bobyr złożył podpis pod aktem kapitulacji twierdzy nowogeorgiewskiej.
Na tak zaskakująco szybki upadek najpotężniejszej rosyjskiej twierdzy złożyło się wiele czynników. Obrońców osłabiało kiepskie wyszkolenie do walk w twierdzy i brak odpowiedniego wyposażenia, brak wykończenia większości obiektów pierścienia zewnętrznego twierdzy i nade wszystko słaba wola walki tak dowódców, jak i ich podkomendnych. Żołnierze armii rosyjskiej zdobywali się jednak również na wielkie bohaterstwo, jak to w czasie walk o grupę „Carski Dar”. Z kolei na korzyść Niemców przemawiało doskonałe wyszkolenie wojsk w prowadzeniu ataków na obiekty umocnione (armia niemiecka miała już za sobą szereg równie imponujących i błyskawicznych szturmów na twierdze w roku 1914 – np. Liège, Maubeuge czy Antwerpię, której szturmem dowodził ten sam generał Beseler), wyposażenie w nowoczesną artylerię oblężniczą i posiadanie pełnych planów twierdzy, o czym już wspomniano. Upadek twierdz takich jak Antwerpia czy Modlin znacznie osłabiał wiarę alianckich sztabowców w obiekty umocnione i stał się przyczyną początkowych sukcesów niemieckich w szturmie na Verdun.
Do roku 1918 obiekty twierdzy były wykorzystywane przez wojska niemieckie na potrzeby magazynowe, szpitalne itp.
Po odzyskaniu przez Polskę niepodległości Modlin szybko stał się ponownie ważnym umocnieniem – tym razem w czasie wojny 1920 roku. Twierdza Modlin stała się głównym punktem obrony 5. Armii generała Władysława Sikorskiego na linii Wkry. Wojska radzieckie zdobyły w ciężkich walkach w połowie sierpnia 1920 roku kilka fortów, jednak wobec zwycięskiej kontrofensywy polskiej znad Wieprza wojska generała Sikorskiego również przeszły do działań zaczepnych.
W okresie międzywojennym twierdza spełniała dwie role. Po pierwsze, była bardzo ważnym garnizonem i magazynem. Znajdowały się tutaj m.in. Szkoła Podchorążych Broni Pancernych, Centrum Wyszkolenia Saperów oraz siedziby licznych jednostek armijnych. Po drugie, odgrywała rolę polskiego poligonu fortecznego. Odrodzona Polska, zagrożona przez Niemcy i Rosję Radziecką, stanęła przed koniecznością budowy własnych umocnień, nie posiadając do tego doświadczeń ani środków odpowiednich, by bezpośrednio kopiować rozwiązania francuskie (Linia Maginota). W fortach Modlina zainstalowano więc kilka eksperymentalnych kopuł pancernych dla obserwacji i karabinów maszynowych (fot.), wybudowano doświadczalne schrony bojowe oraz testowano broń forteczną. Równocześnie stare umocnienia były konserwowane – brano pod uwagę ich wykorzystanie w czasie ewentualnego konfliktu w przyszłości. Obiekty doświadczalne również budowano z myślą o ich włączeniu do struktury obronnej twierdzy. Ponadto w Modlinie mieścił się port wojenny i stocznia rzeczna.
24 marca 1928 Minister Spraw Wojskowych, marszałek Polski Józef Piłsudski, zarządził przeniesienie Oficerskiego Trybunału Orzekającego z Warszawy do Modlina.
24 stycznia 1930 roku Minister Spraw Wojskowych marszałek Polski Józef Piłsudski powołał Komisję Odbudowy Modlina pod przewodnictwem pułkownika Bolesława Jatelnickiego.
Tuż przed wybuchem wojny wzniesiono w twierdzy sześć małych schronów bojowych na dwa ciężkie karabiny maszynowe każdy. Wykonano także odcinki rowów przeciwpancernych i szereg ziemnych umocnień polowych. Niektóre umocnienia twierdzy – np. prochownie – wykorzystano na schrony przeciwlotnicze oddziałów armijnych. Rubież obronną zaplanowano wzdłuż wewnętrznego pierścienia fortów.
We wrześniu 1939 roku garnizon twierdzy stanowiła początkowo 8 Dywizja Piechoty. Stacjonował tu też sztab Armii Modlin. Po bitwie granicznej twierdzę obsadziły dalsze części oddziałów Armii „Modlin”. Wojska niemieckiego II Korpusu Armijnego podeszły pod twierdzę 10 września 1939. Od 13 września Modlin zaczęły obsadzać oddziały Armii „Łódź” dowodzonej przez generała Wiktora Thommée, który objął dowództwo Obozu Warownego „Modlin”. Przez dalsze dwa tygodnie trwało oblężenie twierdzy przez przeważające siły niemieckie. Twierdza, atakowana, ostrzeliwana i bombardowana z powietrza, skapitulowała 29 września 1939 roku, gdy wobec kapitulacji Warszawy jej dalsza obrona była bezcelowa. Modlin, podobnie jak w latach 1813 i 1831, był jednym z ostatnich punktów polskiego oporu.
W kolejnych latach II wojny światowej Twierdza Modlin nie odegrała już roli w działaniach wojennych. Podczas okupacji Niemcy wykorzystywali umocnienia do różnych celów. W forcie I znajdował się obóz przejściowy, a w forcie III – obóz koncentracyjny, gdzie zginęło ok. 20 tys. ludzi. Twierdza wyzwolona została 18 stycznia 1945 roku.
Po wojnie większość obiektów – zarówno cytadelę, jak i forty – zajmowało Wojsko Polskie. Obecnie wiele umocnień zostało opuszczonych (m.in. Fort V, Fort XII, Fort XIV), stając się celem daleko idącej i nieodwracalnej dewastacji – zjawisko kradzieży oryginalnych elementów pancernych i pozostałości wyposażenia nasiliło się szczególnie w ostatnich latach. Liczne obiekty zostały wydzierżawione dla potrzeb działek wypoczynkowych (np. Fort XI, Fort XVI, Dzieło D-8). Pojawiają się jednak także przykłady pozytywnego wykorzystania zabytkowych umocnień dla celów turystycznych. Prowadzone są również badania naukowe.
Na terenie twierdzy, na północ od cytadeli, znajduje się port lotniczy Warszawa-Modlin – dawne lotnisko wojskowe, wykorzystywane dla obsługi ruchu pasażerskiego, głównie tzw. tanich linii lotniczych.
W październiku 2008 wewnętrzny obwód obronny Cytadeli wraz z koszarami obronnym, wpisane do rejestru zabytków województwa mazowieckiego decyzją z dnia 19.04.1957 pod numerem 1062/69, zostały wystawione na sprzedaż przez Agencję Mienia Wojskowego w drodze przetargu, za cenę wywoławczą 220 mln złotych z bonifikatą 50% wylicytowanej przy zakupie ceny, z tytułu wpisania nieruchomości do rejestru zabytków. Przetarg odbył się 10.12.2008 r. Kolejny przetarg z ceną wywoławczą 160 mln złotych, zaplanowany na 21.08.2009 r., również nie przyniósł rozstrzygnięcia. Dopiero w dziewiątym przetargu, dnia 12.08.2013, obszar twierdzy o pow. 58 ha zmienił właściciela, którym została spółka Konkret SA z Poznania. Wartość transakcji po udzielonych bonifikatach wyniosła 17,85 mln złotych.
W chwili obecnej konserwator zabytków dopuszcza bardzo szerokie możliwości adaptacji i przerobienia koszar (np. do funkcji mieszkalnych, hotelowych, usługowych, kulturalnych i turystycznych) pod warunkiem zachowania bryły budynku oraz pozostawienia terenu cytadeli, części wnętrz oraz części budynku koszar wraz z tarasami widokowymi na dwóch wieżach jako ogólnodostępnych. Dopuszczono natomiast wprowadzenie podziemnych parkingów i dojazdów, form małej architektury oraz niezbędnych nowych ciągów komunikacyjnych.
zewnętrzny pierścień fortów – składający się z 10 fortów z 11 (1 nie istnieje) i 7 dzieł pośrednich z 12 (5 nie istnieje);
Obecnie możliwe jest zwiedzanie niektórych obiektów twierdzy, zarówno indywidualnie, jak i w grupach zorganizowanych. Zagospodarowane turystycznie są: część koszar obronnych cytadeli (wieża zachodnia, tzw. Tatarska), część umocnień i zabudowań zaplecza (tzw. Elewator) oraz Brama Ostrołęcka. Spośród fortów możliwe jest zwiedzanie Fortu X w Henrysinie. Do niektórych spośród pozostałych fortów wstęp możliwy jest po skontaktowaniu się z administracją zajmujących je instytucji.
Na terenie twierdzy działają Towarzystwo Przyjaciół Twierdzy Modlin im. gen. Ignacego Prądzyńskiego oraz Oddział PTTK – Klub Przewodników Terenowych „Bastion”, świadczące usługi przewodnickie i zajmujące się organizacją imprez dla grup zorganizowanych. Funkcjonuje również Fundacja „Park Militarny Twierdzy Modlin”, organizująca imprezy rekonstrukcyjne w Twierdzy.
Na terenie Twierdzy Modlin, na parterze w jednej z carskich kamienic, wybudowanych pod koniec XIX w., dla kadry oficerskiej, mieści się restauracja.
Od 8 września 2012 r. w Twierdzy Modlin funkcjonuje również szlak turystyczny Baśki Murmańskiej, który w formie atrakcyjnej gry miejskiej prezentuje zwiedzającym (zwłaszcza najmłodszym) zabytki twierdzy.
C.K. Dezerterach – sceny koszarowe (prawie cała pierwsza część), mieszkanie von Nogaya, końcowa scena wyjścia z koszar;
Panu Tadeuszu (ekranizacja poematu Adama Mickiewicza pt. Pan Tadeusz) – ruiny spichlerza w widłach Narwi i Wisły posłużyły za zamek Horeszków; wnętrza twierdzy za paryskie mieszkanie Adama Mickiewicza;
Czas honoru – tereny wokół Wieży Czerwonej jako angielski obóz szkoleniowy; klub garnizonowy jako kwatera niemieckich oficerów
Mała Encyklopedia Wojskowa. Wyd. I. T. 2. Warszawa: Wydawnictwo Ministerstwa Obrony Narodowej, 1967.
LechL. Królikowski LechL., Twierdza Warszawa, Warszawa: „Bellona”, 2002, ISBN 83-11-09356-3, OCLC 830308284 .
Stanisław Łagowski: Szlakiem twierdz i ufortyfikowanych przedmości. Pruszków: Oficyna Wydawnicza Ajaks, 2005. ISBN 83-88773-96-8.
Zbigniew Mikołajczyk. Komisja Odbudowy Modlina (1930-1932). „Saeculum Christianum”. 17, s. 93-106, 2010. Warszawa: Wydział Nauk Historycznych i Społecznych UKSW. ISSN 1232-1575. 
Oleńczak Piotr, „Twierdza Modlin. Przewodnik historyczny z mapą”, Warszawa 2011, ​ISBN 978-83-60838-24-2​.
Siger z Brabancji, Sigerus, Sighier, Sigieri Sygerius (ok. 1240-1280) – XIII-wieczny filozof urodzony w okolicach dzisiejszej Belgii. Był jednym z głównych propagatorów awerroizmu. Był uznawany za "radykalnego" przez konserwatystów Kościoła, jednak uważa się, że odgrywał równie istotną rolę jak współczesny mu Tomasz z Akwinu w kształtowaniu poglądów zachodniej Europy na kwestie wiary i rozumu. Istnieje wiele rozbieżności co do faktów dotyczących jego życia.
W 1266 r. został członkiem Wydziału Sztuk na Uniwersytecie Paryskim, w czasie gdy miał tam miejsce wielki konflikt pomiędzy czterema "narodami". Legat papieski zdecydował w 1266 r., że Siger był jego prowodyrem i zagroził mu śmiercią. Podczas następnych dziesięciu lat powstało sześć prac, które dziś przypisuje się Sigerowi – zostały opublikowane pod jego imieniem w 1899 r. Tytuły tych prac to:
ImpossibiliaW 1271 r. znów uwikłał się w konflikt. Został wybrany przez opozycję na rektora, jako kontrkandydat dla oficjalnie wybranej osoby (Aubri z Rheims). Konflikt trwał przez trzy lata i był prawdopodobnie oparty na opozycji pomiędzy awerroistami, Sigerem i Pierre'em Dubois, a bardziej ortodoksyjnymi stronnictwami. Sprawa została załagodzona dopiero przez legata papieskiego, Szymona z Brion. Siger przeniósł się z Paryża do Liège.
Awerroizm był kontrowersyjny, ponieważ propagował tezy Arystotelesa w oryginalnej formie, bez zgody z wiarą chrześcijańską. Siger został oskarżony o nauczanie "podwójnej prawdy", poprzez mówienie, że jedna rzecz może być prawdziwa według rozumu, a jej całkowita przeciwność może być prawdziwa poprzez wiarę.
W 1277 r. pojawiła się kolejna krytyka prac Arystotelesa, w której znalazła się klauzula skierowana przeciwko Boecjuszowi z Dacji i Sigerowi z Brabancji. Ponownie Siger i Bernier z Nivelles zostali oskarżeni o herezję, zwłaszcza chodziło tu o dzieło Sigera Impossibilia, w którym podważał on istnienie Boga. Wskutek tego Siger i Boecjusz przypuszczalnie uciekli do Włoch i według Johna Peckhama, arcybiskupa Canterbury, przepadli tam bez wieści.
Sposób w jaki Siger umarł, co miało miejsce w Orvieto we Włoszech, nie jest dziś znany. Kroniki mówią, iż został ponoć zamordowany przez szalonego sekretarza (a clerico suo quasi dementi), który użył pióra jako broni. Wykorzystali to krytycy Sigera, pisząc, iż wyrządził on tak wiele złego swoim piórem, że zasłużył na to co się stało. Dante, w Boskiej komedii (str. 134-6), mówi, iż odnalazł on "powolną śmierć", co niektórych skłoniło do przypuszczeń, iż popełnił samobójstwo. XIII-wieczny tekst napisany przez Durante mówi, iż zginął on w egzekucji w Orvieto: "a ghiado it fe' morire a gran dolore, Nella corte di Roma ad Orbivieto." Data tego wydarzenia to lata ok. 1283-1284.
Odnośnie polityki Siger twierdził, iż dobre prawa były lepsze niż dobrzy władcy i krytykował tzw. papieską nieomylność w sprawach świeckich. Znaczenie poglądów Sigera dotyczących filozofii było o tyle istotne, że akceptował on awerroizm w całości, czemu sprzeciwili się Albertus Magnus oraz Tomasz z Akwinu.
W grudniu 1270 r. awerroizm został zabroniony, toteż przez całe swoje życie Siger wystawiony był na prześladowania Kościoła, jak i filozoficznych przeciwników. Wobec tego interesującym jest fakt, iż Dante umieścił go w Raju razem z Tomaszem z Akwinu czy Izydorem z Sewilli. Prawdopodobnie Dante znał go jedynie z Kronik, gdzie opisywano go jako prześladowanego filozofa.
Jego studenci, znani jako "sigeryści" to m.in. Boecjusz z Dacji, Goswin la Chapelle i Bernier z Nivelles.
Maciej Pinkwart (ur. 16 marca 1948 w Milanówku) – polski pisarz, autor kilkunastu przewodników turystycznych po Zakopanem, Paryżu, Słowacji, Francji i Grecji, powieści i tomów poezji, dziennikarz radiowy i prasowy, dokumentalista, długoletni kustosz Muzeum Karola Szymanowskiego w willi „Atma”, historyk Zakopanego, organizator życia muzycznego w Zakopanem, wykładowca i nauczyciel.
W 1965 ukończył liceum ogólnokształcące w Milanówku. Studiował na Uniwersytecie Warszawskim, uzyskując stopień magistra egiptologii w 1970 r., w 1972 r. ukończył tamże Studium Dziennikarskie. W 1983 obronił na Uniwersytecie Warszawskim doktorat pod tytułem Prasa zakopiańska 1891–1939. W 2001 odbył studia podyplomowe z psychologii i pedagogiki twórczości na Akademii Muzycznej w Warszawie.
Od 1971 r. pracował w prasie i radiu (Centralna Agencja Fotograficzna, Redakcja Informacji I Programu Polskiego Radia, tygodnik „Prawo i Życie”).
W latach 1991–1992 był dziennikarzem i kierownikiem zakopiańskiego oddziału „Gazety Krakowskiej”, w latach 1991–1993 był współpracownikiem zakopiańskiego Radia Alex, potem Polskiego Radia Kraków (1993–96), warszawskiego Radia Kolor (1993–1995), radia szwedzkiego (1994–96) i III Programu Polskiego Radia (1996). Od 1994 do 2000 był zakopiańskim korespondentem II Programu Polskiego Radia i Radia ZET.
Współpracował m.in. z pismami „Polityka”, „Prawo i Życie”, „Przekrój”, „Tygodnik Powszechny”, „Dunajec”, „Podhalanka”, „Wierchy”, „Biuletyn Podhalański”, „Tygodnik Podhalański”, „Gazeta Krakowska”, „Czas”, „Kurier Polski”, „Życie Warszawy”, „Życie Codzienne”, „Życie”, „Nasze Strony”, „Ruch Muzyczny”, „Twoja Muza”, „Dziennik Polski”. Felietonista „Dziennika Polskiego” (2008–2009), „Gazety Krakowskiej” (2008–2011), „Tygodnika Podhalańskiego” (od 2008).
Od 1974 r. pracował najpierw w administracji, a od 1976 do 2012 w Muzeum Karola Szymanowskiego w willi „Atma” w Zakopanem, którego był pierwszym kustoszem. Od 2006 kustosz dyplomowany. Członek Rady Naukowej Muzeum Tatrzańskiego (1991–2000).
Jest laureatem nagrody im. Karola Szymanowskiego za rok 2006, ufundowanej przez Fundację im. Szymanowskiego, za pracę w „Atmie”. Członek Towarzystwa Opieki nad Zabytkami w Zakopanem, członek Towarzystwa Muzeum Tatrzańskiego (2004–2008 – wiceprezes).
W latach 1986–1989 prowadził firmę Tatrasoft, która zajmowała się oprogramowaniem komputerów 8-bitowych. W latach 1990–1992 był redaktorem Wydawnictwa Tatrzańskiego.
Od 1997 jest etatowym pracownikiem Państwowej Ogólnokształcącej Szkoły Artystycznej w Zakopanem, od 2003 nauczyciel dyplomowany. Wykładowca w Wyższej Szkole Biznesu w Nowym Sączu (1995–1997). Wykładowca Warsztatów Literackich w Miejskim Ośrodku Kultury w Nowym Targu oraz kursów przewodników tatrzańskich w Zakopanem.
Członek zwyczajny Podhalańskiego Towarzystwa Przyjaciół Nauk w Nowym Targu, Związku Historyków Spisza w Lewoczy na Słowacji.
W czasie studiów był aktorem teatru uniwersyteckiego „Wagant”, w latach 1975–1976 kierownikiem literackim i aktorem Teatrzyku Piosenki „Scherzo”. Był współautorem filmów i programów TV (od 1960 audycje młodzieżowe, od 1976 filmy o tematyce zakopiańskiej). W latach 1987–1989 dla TV Kraków zrealizował cykl audycji telewizyjnych Encyklopedia zakopiańska.
Organizator życia muzycznego w Zakopanem, m.in. współtwórca festiwalu Dni Muzyki Karola Szymanowskiego (od 1977) i inicjator powołania Towarzystwa Muzycznego im. Karola Szymanowskiego (1977, członek założyciel, członek pierwszego zarządu, 2005 – członek honorowy), założyciel i pierwszy prezes ogólnopolskiego Towarzystwa Edukacji Artystycznej (1996–2000, 2010–2011). Członek Sekcji Literackiej ZAiKS (2011), członek Stowarzyszenia Dziennikarzy RP (2011), członek Związku Literatów Polskich (2011), członek Stowarzyszenia Pisarzy Polskich (2011).
Członek PTTK, w latach 1985–90 w zarządzie oddziału zakopiańskiego, przewodniczący Komisji Wydawniczej (1985–89).
Rozwiedziony (pierwsza żona – Małgorzata Rajchman, druga żona – Lidia Długołęcka), dwoje dzieci (Sergiusz 1973 – muzyk, dziennikarz, Joanna 1985 – dziennikarz TVP), czworo wnuków (Wiktor 1996, Liwia 2005, Wilhelm 2013, Lara 2018).
Przewodnik – Muzeum Karola Szymanowskiego w willi „Atma” w Zakopanem (1978, 1987, 1997, 2002, 2007),
Zakopane, przewodnik historyczny (współautor, 1988, 1994, 2003, 2006, najlepsza górska książka roku 1988 i 1994),
Tatry w świadomości mieszkańców Zakopanego i ich gości. Historia prasy zakopiańskiej. Monografia (2002),
Stefan Żeromski. Prezydent Rzeczpospolitej Zakopiańskiej (2018), wydawnictwo WagantTomiki poezji, powieści, opowiadania, felietony:
Góral z powyłamywanymi zębami (wybór 333 felietonów, 2018), wydawnictwo WagantSztuki teatralne (m.in.):
Kocham cię strasznie, ale swoboda to wielka rzecz, premiera 2014 (pod tytułem Kobieta. Istnienia poszczególne), publikacja 2015, wydawnictwo Wagant
27 Wołyńska Dywizja Piechoty Armii Krajowej (27 DP AK) – wielka jednostka piechoty Armii Krajowej utworzona z sił Okręgu Wołyń w ramach akcji „Burza”. Dane dotyczące jej liczebności są sporne, w momencie mobilizacji liczyła od 6000 do 7000 żołnierzy.
W reakcji na rzeź wołyńską dowództwo Armii Krajowej podjęło decyzję o skierowaniu sił konspiracyjnych do walki z Ukraińską Powstańczą Armią. 20 lipca 1943 roku Komendant Okręgu Wołyńskiego AK wydał rozkaz powołania oddziałów partyzanckich, których celem miała być ochrona ludności polskiej przed UPA. Powstało 9 oddziałów: „Bomby”, „Drzazgi”, „Gzymsa”, „Jastrzębia”, „Korda”, „Piotrusia”, „Ryszarda”, „Sokoła” i „Strzemienia” liczących łącznie około 1200 żołnierzy. Drugą polską siłę bojową na Wołyniu stanowiły oddziały samoobrony w liczbie około 3600 ludzi stacjonujące w około stu placówkach. Żołnierze tych formacji stali się trzonem 27 Wołyńskiej Dywizji Piechoty AK.
4 stycznia 1944 roku wojska 1 Frontu Ukraińskiego Armii Czerwonej przekroczyły granicę ZSRR z Polską w rejonie Rokitna. W tej sytuacji dowództwo Okręgu AK Wołyń zdecydowało się przystąpić do realizacji planu „Burza” na Wołyniu. Komendant Okręgu Kazimierz Bąbiński „Luboń” planował stworzenie jednostki bojowej wielkości korpusu, której zadaniem byłaby walka z cofającymi się Niemcami i wystąpienie wobec Armii Czerwonej w roli gospodarza Wołynia.
16 stycznia 1944 roku komendant Okręgu Kazimierz Bąbiński „Luboń” wydał rozkaz koncentracji sił AK w zachodniej części Wołynia. Sztab Okręgu założył kwaterę polową w miasteczku Kupiczów, a następnie we wsi Suszybaba. Wykonanie rozkazu napotkało szereg trudności. Część członków samoobron nie wyruszyła na koncentrację z powodu ciągłego zagrożenia ich miejscowości ze strony UPA. Na miejsce nie dotarli także żołnierze z terenów objętych już walkami frontowymi. W tej sytuacji płk „Luboń” na odprawie oficerów w dniu 28 stycznia 1944 roku podjął decyzję o organizowaniu wojska w ramach dywizji piechoty. Przyjęto nazwę jednostki nawiązującą do przedwojennej kowelskiej 27 Dywizji Piechoty. Zorganizowano dwa zgrupowania pułkowe: kowelskie „Gromada” i włodzimierskie „Osnowa”. Działania na Wołyniu były niezgodne z planem “Burzy” oraz wywołały protesty Generała Komorowskiego. Komenda Główna odnosiła się negatywnie do utworzenia 27 Wołyńskiej Dywizji Armii Krajowej.
W ramach akcji mobilizacyjnej, m.in. przy udziale Władysława Filara, przeciągnięto w szeregi AK policjantów z Batalionu Policyjnego nr 107 z Maciejowa. Ponadto w ramach dywizji znalazła się kompania dywersyjno-saperska z Warszawy, licząca około 20 ludzi. Była to jedyna pomoc kadrowa, jaką dywizja wołyńska otrzymała z centralnej Polski.
W wyniku mobilizacji i koncentracji sił w ramach dywizji utworzono dwa zgrupowania pułkowe: o kryptonimie „Gromada” (w okolicach Kowla) i o kryptonimie „Osnowa” (w okolicach Włodzimierza Wołyńskiego) liczące łącznie około 6500 żołnierzy. W bazie samoobrony w Zasmykach ulokowało się zaplecze kwatermistrzowskie.
Organizująca się dywizja opanowała obszar o wymiarach 80 na 40 km. Od południa sąsiadował on z silnymi placówkami UPA i SKW. W związku z tym istniejące już oddziały AK przystąpiły do poszerzania bazy operacyjnej. Od stycznia do marca 1944 roku podjęto 16 większych akcji zaczepnych przeciw siłom ukraińskim, ostatecznie wypierając je z pozycji zagrażających dywizji i ludności polskiej. Wspólnie z sowiecką partyzantką Petra Werszyhory opanowano lasy świniarzyńskie, wcześniej zajmowane przez zahon UPA „Sicz”. Z zajętych terenów w obawie przed dywersją wypędzono ludność ukraińską.
W tym czasie prowadzono również walki z Niemcami. Siły zgrupowania „Osnowa” 23 lutego 1944 roku stoczyły bój z batalionem Wehrmachtu pod Włodzimierzem Wołyńskim. Zgrupowanie „Gromada” w nocy z 8 na 9 marca 1944 roku podjęło nieudaną próbę ataku na miasteczko Hołoby w celu zdobycia niemieckich magazynów sprzętu wojskowego.
Realizacja planu „Burza” rozpoczęła się na Wołyniu 15 stycznia 1944 roku. W tym dniu ogłoszono mobilizację Sił Okręgu. Walki rozpoczęły się 19 stycznia 1944 roku.
W marcu 1944 roku oddziały 27 Wołyńskiej Dywizji Piechoty AK znalazły się w strefie przyfrontowej i przy współpracy z siłami sowieckimi przystąpiły do ciężkich walk o Kowel z regularnymi jednostkami niemieckimi.
dywizja otrzyma pełne wyposażenie należne dywizji ACzUdział w operacji kowelskiejWobec niepowodzenia sowieckiego natarcia na miasto, mjr Jan Wojciech Kiwerski „Oliwa” zaproponował okrążające uderzenie od południa na linie komunikacyjne w ogólnym kierunku na Luboml.
wiązać siły niemieckie w rejonie między Turią i Bugiem ograniczonym od północy linią kolejową Dorohusk-Luboml-Kowel, a na południu szosą Uściług-Włodzimierz Wołyński
utrzymywać stałe przeprawy przez Bug celem umożliwienia przejścia sowieckich oddziałów partyzanckich na teren Generalnego Gubernatorstwa;
wykonać uderzenia na linię komunikacyjną Luboml-Kowel, a w sprzyjających warunkach również na kierunku południowym w celu zablokowania szosy Uściług-Włodzimierz Wołyński.Działania rozpoczęto uderzeniem na obiekty leżące na linii kolejowej Kowel-Włodzimierz Wołyński. Do 24 marca zdobyto Turzysk i Turopin, Zablokowano rokadę kolejową biegnącą z południa w kierunku Kowla. Możliwości manewrowe wojsk niemieckich uległy znacznemu ograniczeniu.
W kolejnych dniach dywizja przegrupowała się do rejonu wyjściowego między Turią i Bugiem, tworząc dwa zgrupowania.
Zgrupowanie północne w składzie sześciu batalionów piechoty i szwadronu kawalerii broniło pasa od Zamłynia do Zaglinek i zamykało kierunki Luboml, Włodzimierz Wołyński oraz Luboml, Turzysk. Osłaniało skrzydło wojsk sowieckich w obszarze na południe i południowy zachód od Kowla.
Zgrupowanie południowe w sile trzech batalionów piechoty i szwadronu kawalerii broniło pasa od Ochnówki do Stęzarzyc i ubezpieczało zgrupowanie północne od południa.
2 kwietnia 1944 roku nastąpił niemiecki atak na pozycje dywizji pod Sztuniem i Zamłyniem. Sztunia broniła 2 kompanii „Motyla” z I/50 pp „Sokoła”. W sposób zaczepny wsparła ją 1 kompania „Mohorta” z I/43 pp „Korda”. Atakujący partyzanci wychodząc z Zamłynia wykonali manewr głębokiego obejścia na skrzydło i tyły Niemców. Jednym plutonem zaatakowali SO artylerii, a pozostałymi uderzyli na tyły niemieckiej tyraliery.
Niemcy wycofali się w bezładzie. Stracili 12 zabitych, a 28 wzięto do niewoli. Zdobyto 9 km, 8 rkm, 50 kb i biedki z amunicją. Straty własne – 1 zabity i 6 rannych.
3 kwietnia II/50 pp „Jastrzębia” uderzył na Niemców stacjonujących w Maszowie. Miejscowość została zdobyta. Straty przeciwnika: 16 zabitych.
W nocy 3/4 kwietnia walki o Sztuń rozgorzały na nowo. Oddział niemieckiej 1 Brygady Strzelców Górskich ponownie zaatakował i uzyskał lokalne powodzenie. Kontratakująca kompania „Motyla” brawurowym atakiem nocnym wyparła Niemców ze wsi i zajęła stanowiska obronne na skraju miejscowości.
Rano przeciwnik wznowił natarcie na Sztuń. Strzelców górskich wspierał zmasowany ogień moździerzy. Na pomoc kompanii „Motyla”, dowódca I/50 pp por „Sokół” skierował 1 kompanię „Kani”. Koncentryczny atak Polaków spowodował wycofanie się nieprzyjaciela w kierunku Lubomla. Straty Niemców: 52 zabitych. Zdobyto 7 km, 4 moździerze, 60 kb, 26 wozów taborowych z amunicją i sprzętem wojskowym oraz l kuchnię polową.
Walki o utrzymanie Sztunia, Czmykosu, Staweczek i Pustynki trwały do 10 kwietnia 1944 roku. Polacy wycofali się ze Sztunia, Czmykosu i Zaglinek. 9 kwietnia Niemcy wprowadzili do walki oddziały 5 DPanc SS „Wiking” oraz 214 DP.
Nowe jednostki rozpoczęły natarcie jednocześnie na trzech kierunkach: z Czmykosu wyszło natarcie na Pustynkę, którą bronił 1/45 pp „Gzymsa”, z kierunku Zaglinek atakowano broniący Staweczek II/43 pp „Siwego”, od strony Sztunia i Rymacz Niemcy natarli na Zamłynie bronione przez 1/43 pp „Korda”. Jedynie II/45 pp utrzymał Pustynię. Pozostałe bataliony cofnęły się.
Atakowano II/50 pp i II/43 pp. Natarcie zostało załamane. Do kontrataku ruszył II/50 pp i odbił skraj Staweczek. Jednak II/43 pp, był zbyt słaby, by atakować i partyzanci musieli opuścić wioskę. Tym samym kierunek Owłoczym, Turyczany pozostał otwarty. Do jego zamknięcia skierowano II/43 pp.
Po południu Niemcy atakowali na II/45 pp, I/50 pp, i II/50 pp. Atak piechoty poprzedziły bombardowania lotnictwa. Pod naporem znacznych sił przeciwnika, II/43 pp opuścił Owłoczym i wycofał się w kierunku Czesławowa. Pozostałe bataliony pozostały na stanowiskach.
Na odcinku południowym dywizji panował względny spokój. Niemcy prowadzili jedynie rozpoznanie lotnicze i bombardowanie wykrytych celów. W trakcie nalotu na Sieliski i Wierów Polacy zestrzelili jeden samolot niemiecki. 10 kwietnia nasiliły się ataki lotnictwa niemieckiego. Od strony Werby Niemcy zaatakowali pozycje 2 kompanii lI24 pp „Łuny” w Antonówce. Atak Niemców został odparty. Wzięto do niewoli 6 żołnierzy Wehrmachtu.
W tym czasie w rejon walk przybył sowiecki 56 pułk kawalerii gwardii wraz z zaopatrzeniem dla 54 pułku kaw. gw. Ten ostatni przebywał już w rejonie walk, ale ze względu na brak amunicji nie uczestniczył w działaniach. Wobec takiego wzmocnienia, dowódca dywizji mjr „Oliwa” postanowił uderzyć jednocześnie na dwóch kierunkach: północnym i południowym.
Na kierunku północnym ok. 11:00 12 kwietnia przeszły do natarcia cztery bataliony polskie oraz dwa szwadrony 54 p. kaw. gw.
Po ciężkich całodniowych walkach nie powiodła się próba przejęcia inicjatywy. Oddziały dywizji utrzymały pozycje wyjściowe. W nocy 12/13 kwietnia atakowali Niemcy. Pozycje I/50 pp i III/50 pp ostrzelano ogniem artylerii. Około północy Niemcy opanowali Pustynkę, a I/45 pp wycofał się na południe od wsi. 13 kwietnia przeciwnik rozpoczął natarcie na wszystkich odcinkach obrony polskich oddziałów z użyciem czołgów i artylerii. Bataliony otrzymały rozkaz wycofania się na skraj lasów mosurskich, do rejonu Janin Bór.
O świcie 12 kwietnia na garnizon niemiecki we Włodzimierzu Wołyńskim uderzyły jednostki zgrupowania południowego: 56 p.kaw.gw., II/23 pp „Lecha” i I/24 pp „Lyny”. Początkowo odniesiono lokalne sukcesy. Jednak kontratak niemiecki zmusił oddziały do wycofania się z miasta. 56 p.kaw.gw wycofał się w kierunku Werby, a następnie przeszedł do Turyczan. II/23 pp zajął obronę w rejonie Grabina-Smolarze. Niemcy bombardowali też stanowiska 1 kompanii 1/23 pp w Stęzarzycach oraz 4 kompanii II/23 pp w Dubinkach.
W nocy 12/13 kwietnia oddziały zgrupowania południowego wycofnęły się na północ i zajęły pozycje obronne na linii Stęzarzyce, Turówka, Sieliski, Pisarzowa Wola. Na tym kierunku również nie udało się przejąć inicjatywy.
Walki w okrążeniu15 kwietnia 1944 roku w rejonie Ruda – Zamosty spotkały się czołowe oddziały pancerno-motorowe niemieckich zgrupowań działających w kierunku Lubomla i Włodzimierza Wołyńskiego. Zamknięty został pierścień okrążenia oddziałów 27 Dywizji, 54 p.kaw.gw. oraz sowieckiego oddziału partyzanckiego „Fiodorowa”. Znaczne siły niemieckie przeszły przez Turię w rejonie Turyczany-Hajki i uderzając na wschód wyparły oddziały sowieckie. Dywizja zepchnięta na niewielką powierzchnię lasów mosurskich utraciła kontakt z regularnymi jednostkami wojsk sowieckich działających na kierunku kowelskim. Od frontu sowiecko-niemieckiego dzieliło Polaków kilkadziesiąt kilometrów. Brakowało amunicji i żywności. Przybierające wciąż na sile ataki Niemców na pozycje obronne oddziałów dywizji miały za cel rozcięcie okrążonych sił na części, a następnie ostateczne ich zniszczenie. Walki w okrążeniu trwały do 18 kwietnia.
18 kwietnia podczas zmiany stanowiska dowodzenia, w rejonie Dobry Kraj zginął dowódca 27 WDP AK ppłk Jan Wojciech Kiwerski „Oliwa”.
W nocy 18/19 kwietnia dowództwo objął mjr Jan Szatowski „Kowal”. Nakazał on odrywanie się od nieprzyjaciela i marsz do rejonu koncentracji w lasy przy trakcie drogowym Murawa – Zamłynie.
20 kwietnia poświęcono na przygotowania do wyjścia z okrążenia. W miejsce ciężkich taborów utworzony został oddział koni jucznych. Zabrano tylko niezbędny sprzęt, amunicję i żywność. Szpital dywizyjny postanowiono pozostawić w zalesionych bagnach położonych na północ od Murawy. Zaopatrzono go w żywność na około dwa tygodnie.
czoło sił głównych stanowiły III/50 pp i II/43 pp; dalej maszerowały sztab dywizji z warszawską kompanią saperów, I/45 pp, 2 kompania II/50 pp, oddział koni jucznych, 1 i 3 kompania II/50 pp;
straż tylną stanowiły – I/23 pp, II/23 pp, I/24 pp, oddziały wojsk sowieckich.Całość kolumny liczyła około 7000 ludzi i 500 koni.
W nocy 20/21 kwietnia w rejonie Terebejki poza pierścień okrążenia przebiła się jedynie część dywizji stanowiąca ekwiwalent ok. pięciu batalionów. Po walce pod Sokołem, kolumna przeszła na północ od Lubomla do rejonu Smolary Rogowe.
Kolejnej nocy próbę przebicia w rejonie między Starym i Nowym Jagodzinem podjęły pozostałe oddziały dywizji. 22 kwietnia kolumna, w skład której wchodziły niekompletne bataliony I/23 pp, II/23 pp, I/24 pp oraz grupy żołnierzy z innych oddziałów, dołączyła w Smolarach Rogowych do dywizji.
W okrążeniu pozostała połowa batalionu por. Władysława Czermińskiego „Jastrzębia” oraz około 1600 żołnierzy, którzy ulegli rozproszeniu.
Cofnęli się oni do lasów zamłyńskich i mosurskich, by w mniejszych grupach starać się wyjść z okrążenia.
Oddział „Jastrzębia” przez ponad dwa miesiące uchodził niemieckim obławom, by 23 czerwca 1944 roku przekroczyć Bug i przejść na Lubelszczyznę. Spośród żołnierzy rozproszonych część dostała się do niewoli niemieckiej, część przedostała się na własną rękę na Lubelszczyznę.
Walki 27 WDP AK w ramach operacji kowelskiej prowadzone były bez przerwy przez okres trzech tygodni. W walkach tych oraz w czasie przebijania się z okrążenia, dywizja poniosła duże straty. Poległo 350 żołnierzy, 160 odniosło rany, 170 dostało się do niewoli, około 1600 uległo rozproszeniu. Po wyjściu z okrążenia jej zasadniczy trzon liczył około 3600 ludzi. Po krótkim odpoczynku podjęła ona dalszą walkę z Niemcami w lasach szackich.
Po przebiciu z okrążenia zadanie 27 Wołyńskiej Dywizji Piechoty AK nie zostało zmienione. W dalszym ciągu miała realizować plan „Burza” na wschód od Bugu. W lasach szackich dywizję z uwagi na straty osobowe i wyczerpanie kilkutygodniowymi walkami poddano reorganizacji i wypoczynkowi. W okolicę wysyłano patrole badając możliwości działania i dokonując aprowizacji.
Patrole dywizji staczały potyczki z patrolami niemieckimi i węgierskimi. Od początku maja 1944 roku lotnictwo niemieckie rozpoznawało pozycje partyzantów. W połowie miesiąca Niemcy zaczęli zaciskać pierścień okrążenia wokół 27 WDP AK i działającego na tych terenach zgrupowania płk Iwanowa, liczącego około 1200 partyzantów. Niemieckie natarcie przy użyciu znacznych sił piechoty, artylerii, czołgów i lotnictwa ruszyło 21 maja rano otaczając oddziały dywizji i partyzantki sowieckiej na obszarze o powierzchni ok. 4 km kw. Wieczorem 21 maja dowództwo 27 WDP AK zdecydowało, że w zaistniałej sytuacji, wobec braku zaopatrzenia i braku zezwolenia na opuszczenie Wołynia, dywizja powinna przejść za front na stronę sowiecką.
Dywizję podzielono na trzy kolumny – sztabową, „Kowala” i „Gardy” które nocą z 21 na 22 maja 1944 roku wyszły poza pierścień okrążenia, pokonując bagna nie obsadzone przez nieprzyjaciela. Każda z kolumn miała samodzielnie udać się w kierunku północno-wschodnim (rejon Dywina), gdzie planowano połączenie sił i forsowanie Prypeci, na której ustabilizował się front.
W tym czasie dowódca dywizji otrzymał od Komendanta Głównego AK rozkaz przejścia za Bug. Kolumna sztabowa skierowała się na zachód i 29 maja 1944 roku przekroczyła rzekę w rejonie Durycze. Rozkaz ten nie dotarł do dwóch pozostałych kolumn, które rozpoczęły marsz ku Prypeci.
Zgrupowanie „Gardy” liczące około 600 żołnierzy podjęło próbę forsowania Prypeci 27 maja 1944 roku ponosząc wysokie straty. Od ognia prowadzonego z obu stron (niemieckiej i radzieckiej) zginęło około 120 żołnierzy a 114 zostało rannych.
Na wieść o klęsce zgrupowania „Gardy” major „Kowal” zawrócił swoją kolumnę i skierował ją na zachód, w kierunku Bugu. W rejonie Miedna kolumna „Kowala” spotkała się z częścią kolumny sztabowej. W nocy z 9 na 10 czerwca 1944 roku oddziały te przekroczyły Bug jednocześnie w czterech punktach przeprawowych i skierowały się w rejon lasów parczewskich.
Akcja „Burza”W lasach parczewskich siły dywizji wyczerpane długotrwałymi walkami poddano ponownie wypoczynkowi i aprowizacji. Jednocześnie uzupełniono je kilkoma miejscowymi oficerami oraz około stu podoficerami i szeregowcami znającymi teren. Ponadto do dywizji sukcesywnie dołączały grupy żołnierzy przebijające się z Wołynia. Wskutek wszystkich uzupełnień stan osobowy dywizji w lipcu 1944 roku wyniósł około 3260 żołnierzy.
20 lipca Armia Czerwona sforsowała Bug i zaczęła zajmować Lubelszczyznę. W zaistniałej sytuacji (wycofywanie się wojsk niemieckich) dowództwo Dywizji rozpoczęło przygotowywanie uderzenia na Lublin w ramach akcji „Burza”. 22 lipca mjr „Żegota” przywiózł z Komendy Okręgu zadania akcji „Burza” na Lubelszczyźnie, jakie postawiono przed Dywizją. Batalion I/45 pp „Gzymsa” w zasadzce rozbił kolumnę Niemców pod Firlejem. Bataliony II/43 pp „Hrubego” i II/50 pp „Jastrzębia”, współdziałając z miejscowym oddziałem AK, opanowały Lubartów. Nocą batalion „Jastrzębia” obsadził Michów, batalion I/43 pp „Korda” opanował Kock zaś batalion I/50 pp „Sokoła” zajął Koniaków i Kozłówkę. Zablokowano ruchy Niemców we wszystkich kierunkach. Około południa 23 lipca do Lubartowa wkroczyły jednostki 3 Korpusu Armii Czerwonej (1 Front Białoruski), a po południu przybyły oddziały AL ppłk. Korczyńskiego (uwolnione przez wojska sowieckie z okrążenia w lasach parczewskich). Na skutek jego żądań, dowództwo dywizji usunęło swoje oddziały z Lubartowa, koncentrując je w rejonie Kaniówki, Kozłówki i Siedlisk. Z dowództwem korpusu sowieckiego ustalano zasady dalszej walki z Niemcami.
Rozbrojenie dywizji25 lipca w Skrobowie odbyło się spotkanie oficerów dywizji ze stroną sowiecką pod przewodnictwem gen. Bakanowa. Zdumionym Polakom przedstawiono żądanie złożenia broni. W tym czasie oddziały polskie zostały otoczone przez wojsko sowieckie. Wymuszone złożenie broni odbyło się tego samego dnia w Skrobowie, rozformowanie jednostki nastąpiło 26 lipca.
Żołnierzy dywizji rozstrzeliwano m.in. w Kąkolewnicy (na Uroczysku Baran), na Zamku w Lublinie. Po rozwiązaniu dywizji, w listopadzie 1944 roku, NKWD utworzyło w Skrobowie na Lubelszczyźnie specjalny obóz „filtracyjny”, jeden z kilkudziesięciu tego typu obozów NKWD na terenie Polski. Internowano w nim żołnierzy Armii Krajowej aresztowanych przez NKWD (w tym w jednostkach liniowych Wojska Polskiego).
27 marca 1945 roku 48 więźniów obozu dokonało brawurowej ucieczki. Ci, którzy zostali w Skrobowie, zostali wkrótce wywiezieni do łagrów.
I/45 pp – por. Franciszek Pukacki „Gzyms”Zgrupowanie „Gromada” (kowelskie)dowódca zgrupowania – mjr Jan Szatowski „Kowal”
oddziały wydzielone do obrony ludności cywilnej (samoobrona)Liczebność i wyposażenie dywizji (w nawiasach w porównaniu do przedwojennego stanu polskiej dywizji piechoty)oficerów: 126 (24,5%)
Zespół Szkół w Dubience Liceum Ogólnokształcące.1 marca 2017 roku, w ramach obchodów Narodowego Dnia Pamięci „Żołnierzy Wyklętych”, Minister Obrony Narodowej Antoni Macierewicz nakazał 2 Lubelskiej Brygadzie Obrony Terytorialnej przejąć i z honorem kultywować tradycje 27 Wołyńskiej Dywizji Piechoty AK.
Michał Fijałka: 27 Wołyńska Dywizja Piechoty Armii Krajowej. Warszawa: Instytut Wydawniczy „Pax”, 1987. ISBN 83-211-0734-6.
Władysław Filar: Wołyń 1939-1944. Historia, pamięć, pojednanie. Warszawa: Oficyna Wydawnicza Rytm, 2009. ISBN 978-83-7399-376-1.
Józef Turowski: Pożoga. Walki 27 Wołyńskiej Dywizji AK. Warszawa: Wydawnictwo Naukowe PWN, 1990. ISBN 83-01-08465-0.
Grzegorz Motyka: Ukraińska partyzantka 1942-1960. Warszawa: Instytut Studiów Politycznych PAN, Oficyna Wydawnicza RYTM, 2006. ISBN 83-88490-58-3.
Materiały sympozjum nt.: Operacja zbrojna AK kryptonim Burza na ziemiach południowo-wschodnich II RP w 1944. T. 7: Biblioteczka „Na Kresach Południowo-Wschodnich 1939-1945.. Kraków: Światowy Związek Żołnierzy AK, 1994.
Melisia (gr. Μελίσσια) – miasto w Grecji, w administracji zdecentralizowanej Attyka, w regionie Attyka, w jednostce regionalnej Ateny-Sektor Północny. Siedziba gminy Pendeli. W 2011 roku liczyło 22 741 mieszkańców. Położone w granicach Wielkich Aten[potrzebny przypis]. 
W okolicach Melisi osiedlali się Greccy osadnicy z Azji Mniejszej, którzy zostali wyrzuceni przez Turków w 1922 roku. Miasto jest słynne w Grecji z sanatorium oraz kliniki leczenia chorych na gruźlicę. Melisia posiada łatwy dostęp do drogi szybkiego ruchu nr 6, co pozwala na szybkie dotarcie do kluczowych miast leżących w okolicy: Tebów oraz Chalkidi na południowym wschodzie, Maratonu na północnym zachodzie, Rafiny na zachodzie oraz do Aten leżących na północnym wschodzie. Całe miasto jest pokryte osiedlami mieszkalnym z wyjątkiem Nea Panteli, rejonu położonego na północy miasta, który jest pokryty lasami. Granice miasta rozciągają się aż do okolicznych farm. Melisia gwałtownie rozpoczęła się rozwijać około roku 1960. Obecnie tempo zaludnienia miasta zostało spowolnione. Miasto posiada m.in. szkoły, dwa gimnazja, liceum, budynek poczty głównej, basen oraz kilka placów[potrzebny przypis].
Top Volley Latina – włoski męski klub siatkarski z siedzibą w Latinie, założony w 1998 roku. Od sezonu 2007/2008 drużyna występuje w rozgrywkach pod nazwą Andreoli Latina. W sezonie 2012/2013 klub uczestniczy w rozgrywkach Serie A1. W sezonie 2011/2012 w drużynie występował reprezentant Polski Jakub Jarosz.
Klub został założony w 1972 roku jako Pallavolo Cori w mieście Cori i przez dziesięć sezonów rywalizował w 1. dywizji regionalnej. Od 1981 roku stopniowo awansował do wyższych klas rozgrywkowych. W 1998 roku, wraz z awansem do Serie A2, drużyna została przeniesiona z Cori do Latiny, gdzie występuje do tej pory.
Karol Michał Popiel (ur. 28 października 1887 w Rzochowie, zm. 6 czerwca 1977 w Rzymie) – polityk chadecki, działacz Narodowego Związku Robotniczego, w latach 1937–1939 urzędujący prezes Stronnictwa Pracy, członek Komitetu dla Spraw Kraju w 1943 roku, członek Centralnej Komisji Porozumiewawczej Stronnictw Demokratycznych w 1946 roku. 
Syn Jana i Katarzyny z domu Szczerbickiej. Ukończył szkołę powszechną w Rzochowie i gimnazjum w Mielcu.
Członek Wydziału Finansowego Komisji Tymczasowej Skonfederowanych Stronnictw Niepodległościowych. Działacz Zjednoczenia Organizacji Niepodległościowych ze Związku Inteligencji Niepodległościowej. W czasie I wojny światowej walczył w Legionach Polskich. W latach 1918-21 pracował w Ministerstwie Spraw Wewnętrznych. W 1920 był jednym z założycieli Narodowej Partii Robotniczej, w latach 1929-37 prezesem Zarządu Głównego. W latach 1922–1927 był posłem na Sejm I kadencji. W 1927 wyjechał za granicę.
9 IX - 29 XII 1930 za działalność w Centrolewie więziony w twierdzy brzeskiej. Zwolennik połączenia NPR i Polskiego Stronnictwa Chrześcijańskiej Demokracji. Od 1936 działacz Frontu Morges. W latach 1937-39 urzędujący prezes (formalnie wiceprezes) Stronnictwa Pracy (powstałego z połączenia NPR i chadecji). Redaktor Prawdy i Nowej Rzeczypospolitej.
Po agresji III Rzeszy i ZSRR na Polskę na uchodźstwie. Zwolennik polityki Władysława Sikorskiego. Od 1939 do listopada 1941 podsekretarz stanu w Ministerstwie Pracy i Opieki Społecznej. Od października 1941 do stycznia 1942 kierownik Ministerstwa Sprawiedliwości. Od stycznia 1942 do lipca 1943 minister bez teki, od lipca 1943 do listopada 1944 minister odbudowy administracji publicznej. Zaakceptował ustalenia jałtańskie, latem 1945 powrócił do Polski. Próbował organizować legalne Stronnictwo Pracy, od lipca 1945 do lipca 1946 prezes Zarządu Głównego SP w kraju. 29 grudnia 1945 dokooptowany do Krajowej Rady Narodowej przez Prezydium KRN. 20 września 1946 zrzekł się mandatu. 27 listopada 1947 wyjechał legalnie do USA. Później przebywał w Paryżu, od 1962 mieszkał w Rzymie. Był członkiem Światowej Unii Chrześcijańskiej Demokracji.
W PRL informacje na temat Karola Popiela podlegały cenzurze.  Jego nazwisko znajdowało się na specjalnej liście osób z całkowitym zakazem publikacji. Zalecenia cenzorskie dotyczące jego osoby zanotował Tomasz Strzyżewski, który w swojej książce o peerelowskiej cenzurze opublikował notkę informacyjną nr 9 z 1975 roku  Głównego Urzędu Kontroli Prasy, Publikacji i Widowisk. Wytyczne dla cenzorów zawierały na liście autorów zakazanych jego nazwisko głosząc: „(...) w stosunku do niżej wymienionych pisarzy, naukowców i publicystów przebywających na emigracji (w większości współpracowników wrogich wydawnictw i środków propagandy antypolskiej) należy przyjąć zasadę bezwarunkowego eliminowania ich nazwisk oraz wzmianek o ich twórczości, poza krytycznymi, z prasy, radia i TV oraz publikacji nieperiodycznych o nienaukowym charakterze (literatura piękna, publicystyka, eseistyka)”.
Tomasz Strzyżewski: Wielka księga cenzury PRL w dokumentach. Warszawa: Prohibita, 2015, s. 88. ISBN 978-83-61344-70-4.
Popiel Karol w:Kto był kim w Drugiej Rzeczypospolitej (redakcja naukowa Jacek M.Majchrowski przy współpracy Grzegorza Mazura i Kamila Stepana), Warszawa 1994, wyd. BGW, ​ISBN 83-7066-569-1​ t. II s. 400.
Zefiryn Namuncurá, hiszp. Cefirino Namuncurá (ur. 26 sierpnia 1886 w Chimpay w Patagonii, zm. 11 maja 1905 w Rzymie) – postulant salezjański, błogosławiony Kościoła katolickiego.
Urodził się w argentyńskiej wiosce Chimpay nad rzeką Rio Negro. Jego ojciec Manuel Namuncura był ostatnim wielkim wodzem Indian Araucana. Mając 11 lat Zefiryn przeniósł się do Buenos Aires. Nauczył się katechizmu i języka kastylijskiego. 8 września 1898 przystąpił do pierwszej komunii świętej. W 1903 przyjęto go, jako aspiranta do wspólnoty salezjańskiej. Rozpoczął naukę łaciny. Z powodu słabego zdrowia Zefiryn został przeniesiony do Włoch, by mógł kontynuować studia rozpoczęte w kolegium. Uczęszczał do szkoły w Turynie i Instytutu Salezjańskiego w Villa Sora koło Frascati. 27 września 1904 odwiedził papieża Piusa X.
Zmarł w rzymskim szpitalu Braci Bonifratrów na gruźlicę w wieku niespełna 19 lat w opinii świętości.
Jego doczesne szczątki wróciły do Argentyny do Fortin Mercedes nad rzeką Colorado w 1924 roku. Miejsce to jest czczone przez licznych pielgrzymów z całego kraju.
Bł. Zefiryn Namuncurá. Portal Służby Liturgicznej Archidiecezji Krakowskiej, 2011-08-26. [dostęp 2011-11-26].
Jetsonowie (ang. The Jetsons) – amerykański serial animowany, jedna z najbardziej znanych w Polsce produkcji wytwórni Hanna-Barbera. Został wymyślony jako dokładne przeciwieństwo Flintstonów – o ile bohaterowie tamtego serialu byli jaskiniowcami, Jetsonowie żyją w odległej przyszłości, gdzieś w latach 60-tych XXI wieku. Według pierwotnego zamysłu producentów akcja miała się rozgrywać dokładnie 100 lat od premiery serialu, czyli w roku 2062.
Pierwsza seria była produkowana w latach 1962–1963. Zrealizowano wtedy 24 odcinki. Po 22 latach produkcję wznowiono – w latach 1984–1987 powstało jeszcze 51 odcinków. Przez cały czas istnienia serialu prawa do jego premierowych emisji na rynku amerykańskim posiadała sieć ABC.
W Polsce w pierwszej połowie lat 60. pojawili się w polskiej telewizji po raz pierwszy (z lektorem, bez dubbingu) – ze spolszczonym nazwiskiem: Odrzutowscy.
Od 1 września 1998 do 7 listopada 2005 roku można było oglądać serial na antenie Cartoon Network, a od 5 czerwca 2005 do 28 grudnia 2014 roku emitowany był przez stację Boomerang.
Wcześniej można było również oglądać ten serial na kasetach VHS z dubbingiem tworzonym przez Polskie Nagrania oraz w TVP2, początkowo w bloku dla dzieci w wieku przedszkolnym i wczesnoszkolnym Godzina z Hanna-Barbera / Spotkanie z Hanna-Barbera w wersji z lektorem, a od 19 lutego 2000 r. już w bloku dla widzów w wieku szkolnym i gimnazjalnym Hanna-Barbera w Dwójce z polskim dubbingiem. Od 1 marca 2010 roku serial pojawił się w TV Puls w dziecięco-młodzieżowym paśmie „Junior TV”.
Jetsonowie spotykają Flintstonów (ang. The Jetsons Meet the Flintstones, 1987) – emitowany w kinie Boomerang oraz w Kinie Cartoon Network; wersja polska,
Judy Jetson i Rockersi (ang. Rockin’ with Judy Jetson, 1988) – emitowany w kinie Boomerang oraz w Kinie Cartoon Network; wersja polska,
Rok 2061, miasto Orbit City. Pracownik firmy "Kosmiczne koła zębate", George Jetson, mieszka w Okrąglaku wraz ze swoją żoną Jane, czternastoletnią córką Judy i ośmioletnim synem Elroyem. Razem przeżywają wiele przygód.
Astro – lekkomyślny pies Jetsonów rasy dog niemiecki, ukochany pupil i królik doświadczalny Elroya.Kosmoski – dyrektor firmy Kosmiczne koła zębate, przełożony George’a Jetsona.
Wersja polska: Zespół Promocji Filmowej „Unifilm” Sp. z o.o., CWPiFT „Poltel” oraz Studio Opracowań Filmów w WarszawieReżyseria: Henryka BiedrzyckaDialogi:
Krystyna Skibińska-SuboczDźwięk: Krystyna ZającMontaż: Irena RoweykoMontaż elektroniczny: Ewa BorekKierownictwo produkcji: Marek SkładanowskiInżynier studia: Andrzej DzikowskiDystrybucja: HANNA-BARBERA POLANDProdukcja i rozpowszechnianie: POLSKIE NAGRANIAWystąpili:
Otto Karl Knott (ur. 5 czerwca 1910 w Gottswalde, zm.?) – zbrodniarz hitlerowski, sanitariusz SS w obozie koncentracyjnym Stutthof oraz SS-Unterscharführer.
Po przeszkoleniu w obozach w Oranienburgu i Majdanku został skierowany do Stutthofu, gdzie pełnił służbę w latach 1942 - 1944 jako sanitariusz SS. Jego głównym obowiązkiem było dokonywanie selekcji i wrzucanie Cyklonu B do komór gazowych, w których mordowano Żydów. Oprócz tego zabijał więźniów śmiertelnymi zastrzykami i brał udział w egzekucjach przez rozstrzelanie. Był jednym z największych oprawców obozu w Stutthofie. 
Po zakończeniu wojny Knott dwukrotnie stanął przed sądami zachodnioniemieckimi jako oskarżony o zbrodnie popełnione w Stutthofie. W latach 1955 - 1957 zasiadł na ławie oskarżonych wraz z komendantem obozu Paulem Wernerem Hoppe przed Sądem w Bochum. 5 stycznia 1957 Knott skazany został na 3 lata i 3 miesiące więzienia. Kolejny jego proces odbył się w Tybindze w 1964 a na ławie oskarżonych zasiedli również Otto Haupt i Bernard Lüdtke. Oskarżonym postawiono zarzuty udziału w zamordowaniu setek Żydów, jeńców radzieckich i członków polskiego podziemia. Knott jako jedyny z oskarżonych został uniewinniony.  
Człowiek z żelaza – polski dramat filmowy z roku 1981 w reżyserii Andrzeja Wajdy, na podstawie scenariusza Aleksandra Ścibora-Rylskiego; kontynuacja Człowieka z marmuru. Akcja toczy się w roku 1980 podczas wydarzeń sierpniowych. Dziennikarz Winkel dostaje zadanie zrobienia reportażu kompromitującego robotnika i aktywnego działacza komitetu strajkowego, Macieja Tomczyka – syna Mateusza Birkuta (bohatera Człowieka z marmuru).
Film realizowany był w pośpiechu (premiera 27 lipca 1981), aby uchwycić, świeże jeszcze, nastroje Sierpnia i genezę „Solidarności”. Entuzjastyczne przyjęcie filmu przez krytyków na 34. MFF w Cannes, podyktowane zatarciem dystansu czasowego między wydarzeniami historycznymi a produkcją filmową, skutkowało przyznaniem mu pierwszej w historii polskiej kinematografii Złotej Palmy.
Akcja filmu toczy się w Gdańsku w roku 1980. W Stoczni Gdańskiej trwa strajk robotników. Wśród nich ważną rolę odgrywa działacz Międzyzakładowego Komitetu Strajkowego, Maciek Tomczyk (Jerzy Radziwiłowicz). Radiowy dziennikarz, redaktor Winkel (Marian Opania) dostaje polecenie od zastępcy przewodniczącego Radiokomitetu (Janusz Gajos), aby zrealizować reportaż kompromitujący Tomczyka. Zostaje wysłany do Gdańska, gdzie przedstawiciel władz Badecki (Franciszek Trzeciak) uświadamia mu wagę zadania.
Winkel jako dziennikarz z ramienia partii rządzącej nie może się przedostać przez bramę stoczni. W tłumie przed bramą zakładu spotyka znajomego, Dzidka (Bogusław Linda), któremu dawniej załatwił pracę w gdańskiej telewizji. Dzidek opowiada mu o Tomczyku, jak się okazuje – jego koledze ze studiów. Ojciec Tomczyka, Mateusz Birkut (bohater filmu Człowiek z marmuru), nie pozwolił wtedy synowi na uczestnictwo w protestach studenckich w marcu 1968 roku. Winkel zamierza zdobyć przepustkę na teren stoczni. W tym celu odwiedza rodzinę Wiesławy Hulewicz (Wiesława Kosmalska), od której dowiaduje się o śmierci Birkuta podczas wydarzeń grudniowych roku 1970 oraz tym, że Tomczyk ożenił się z Agnieszką (Krystyna Janda), która w 1976 roku pracowała nad filmem o Birkucie.
Dziennikarz odwiedza niedoszłą reżyserkę w areszcie, do którego została wtrącona za popieranie strajku. Agnieszka opowiada mu o tym, jak poznała Tomczyka i o jej małżeństwie z nim. Przy okazji przekonuje Winkla, że protestujący mają rację co do swoich żądań. Winkel decyduje się nie kręcić reportażu. Ostatecznie delegacja rządowa podpisuje wraz z Międzyzakładowym Komitetem Strajkowym porozumienie.
Pierwowzór Człowieka z żelaza – z 1976 roku Człowiek z marmuru, którego bohaterką była absolwentka szkoły filmowej Agnieszka, badająca losy przodownika pracy Mateusza Birkuta – cieszył się dużą popularnością. W sierpniu 1980 roku Andrzej Wajda jako prezes Stowarzyszenia Filmowców Polskich przyjechał do Gdańska pod pretekstem nadzorowania pracy nad filmem telewizyjnym. Gdy znalazł się w Stoczni Gdańskiej im. Lenina, pełni entuzjazmu robotnicy pamiętający Człowieka z marmuru nakłonili go, by zrobił film o nich. Podsunęli mu nazwę Człowiek z żelaza.
Autor scenariusza do Człowieka z marmuru, Aleksander Ścibor-Rylski, przebywał za granicą. Kolejny scenariusz napisał za namową Wajdy, korzystając z dostarczanych twórcom filmu zapisków, dokumentów, filmów i zdjęć. Na potrzeby filmu, który (jak pierwowzór) miał stanowić śledztwo dziennikarskie, Ścibor-Rylski wymyślił postać pełnego goryczy dziennikarza Winkla. Pierwotnie rolę tę miał zagrać Zbigniew Zapasiewicz, jednak swym wyglądem intelektualisty nie pasował do postaci steranego życiem dziennikarza. Winklem ostatecznie został Marian Opania. Problem stanowiła też rola Maćka Tomczyka, którego zagrał Jerzy Radziwiłowicz. Część ekipy filmowej uważała, że powinna być to postać na miarę Lecha Wałęsy. Ostatecznie ustalono jednak, że Tomczyk będzie drugorzędną postacią ruchu sierpniowego, co umożliwiło występ samego Wałęsy w epizodycznej roli. Oprócz Wałęsy na ekranie pojawiły się takie postacie wydarzeń sierpniowych, jak Anna Walentynowicz i Tadeusz Fiszbach.
Produkcja filmu rozpoczęła się od zdjęć z udziałem Bogusława Lindy i Mariana Opani, dopiero potem wstawiono wątki z rolą graną przez Radziwiłowicza. Podczas kręcenia sceny podpisywania porozumień sierpniowych Wajda podał do wiadomości, żeby wszyscy ich uczestnicy przyszli na plan tak samo ubrani jak wtedy; przyszła większość uczestniczących w tych porozumieniach. Prace trwały intensywnie, gdyż ekipa filmowa zamierzała zdążyć z wysłaniem kopii filmu na 34. Międzynarodowy Festiwal Filmowy w Cannes, co mogłoby ułatwić dystrybucję w Polsce wbrew wymowie politycznej filmu. Produkcja zakończyła się w kwietniu 1981 roku, a choć Wajda uznał film za nieukończony, zgłosił go (z niechęcią) do kolaudacji. 27 maja 1981 roku Człowiek z żelaza został pokazany na festiwalu w Cannes, a 27 lipca tego samego roku zadebiutował w polskich kinach. Pojawiający się pod koniec filmu utwór Ballada o Janku Wiśniewskim Krzysztofa Dowgiałły wykonali odgrywająca rolę Agnieszki Krystyna Janda, Jacek Kaczmarski, Przemysław Gintrowski i Zbigniew Łapiński.
Po pokazie na festiwalu w Cannes Człowiek z żelaza został entuzjastycznie przyjęty przez krytyków, którzy przyznali mu pierwszą w historii polskiej kinematografii Złotą Palmę. Francuski krytyk Michel Perez uznał film Wajdy za kamień milowy w historii sztuki filmowej, wskazując na brak dystansu czasowego między wydarzeniami historycznymi a ich realizacją filmową. Według redakcji amerykańskiego pisma „Variety” film zapisał historię w biegu.
Krytyk pisma „Kino”, Jacek Fuksiewicz potraktował Człowieka z żelaza jako dzieło niemal bez precedensu w dziejach kina, które dokonywało z niezwykłą szczerością rozrachunku z jeszcze świeżymi wydarzeniami sierpniowymi i podawało je w formie kroniki. Docenił również fakt, iż Wajda zbudował film na bazie dokumentalnych zapisków, zwiększając tym samym jego autentyczność. Fuksiewicz zauważył również, że reżyser na przekór swojej ekspresyjnej twórczości użył ascetycznej formy. Samego Człowieka z żelaza interpretował jako manifest przeciwko systemowi opartemu na terrorze i pogardzie wobec człowieka.
Małgorzata Szpakowska była bardziej sceptyczna wobec dzieła Wajdy. Z jednej strony doceniała w nim to, że reżyserowi udało się nadążyć za faktami historycznymi oraz otwarcie przełamać cenzurę, którą inni polscy reżyserzy obchodzili poprzez metafory. Krytykowała jednak formę, jakiej użył Wajda: pomieszanie kroniki historycznej z sensacyjną fabułą, zbytni sentymentalizm oraz elementy bardziej typowe dla komedii (Radziwiłowicz rozmawiający sam ze sobą jako postacie Tomczyka i Birkuta). Postać Tomczyka Szpakowska potraktowała jako spłyconą, idealizowaną, co jej zdaniem nie odzwierciedlało prawdziwych odczuć strajkujących robotników.
Opinię Szpakowskiej po latach podzielił Tadeusz Lubelski, twierdząc że główny bohater filmu „bardziej był ciągiem słusznych interpretacji kolejnych dat – od roku 1968 do 1981 – niż żywym człowiekiem”. Zarazem jednak przyznał za Fuksiewiczem, że film „chwytał doniosłe wydarzenie historyczne w chwili jego rodzenia się i przedstawiał jego fabularny wariant w całym bogactwie społecznego i kulturowego zaplecza”.
Film został uznany przez amerykańskiego reżysera Martina Scorsese za jedno z arcydzieł polskiej kinematografii i w 2014 roku został wytypowany przez niego do prezentacji w Stanach Zjednoczonych oraz Kanadzie w ramach festiwalu polskich filmów Martin Scorsese Presents: Masterpieces of Polish Cinema.
Tramwaje w Sioux City − zlikwidowany system komunikacji tramwajowej w Sioux City, w Stanach Zjednoczonych, działający w latach 1884−1948.
Pierwsze tramwaje w Sioux City uruchomiono 4 lipca 1884, a były to tramwaje konne, które kursowały po torach o rozstawie 1219 mm. Wkrótce sieć rozbudowano i składała się z 24 km tras. 1 czerwca 1889 uruchomiono tramwaje linowe, które kursowały po trasach o szerokości toru 1435 mm. Linia prowadziła wzdłuż Jackson Street. 13 września 1889 uruchomiono tramwaje parowe, które kursowały po torach o rozstawie 1219 mm. 13 kwietnia 1890 zlikwidowano tramwaje konne. W 1890 dwukrotnie wydłużono linię tramwaju linowego. Także w tym roku 6 kwietnia uruchomiono tramwaje elektryczne, które w tym samym roku zastąpiły tramwaje parowe. Kursowały one po torach o rozstawie 1435 mm. Do 15 maja 1898 wszystkie dotychczasowe spółki zostały przejęte przez Sioux City Traction Company. Do zadań tej spółki było ujednolicenie rozstawu toru i taboru. Po zakończeniu I wojny światowej nastały gorsze czasy dla tramwajów, jednak dopiero od 1926 rozpoczęto likwidację sieci, którą zakończono w maju 1948. 
Ekspedycja 42 – stała załoga Międzynarodowej Stacji Kosmicznej, która sprawowała swoją misję od 10 listopada 2014 do 11 marca 2015 roku. Ekspedycja 42 rozpoczęła się wraz z odłączeniem od stacji statku Sojuz TMA-13M i trwała do odcumowania od ISS statku Sojuz TMA-14M.
Astronauci Aleksandr Samokutiajew, Jelena Sierowa i Barry Wilmore przybyli na ISS 26 września 2014 roku na pokładzie Sojuza TMA-14M i weszli w skład Ekspedycji 41. Początkowo znajdowali się na stacji jedynie w trójkę. 24 listopada 2014 roku dołączyli do nich Anton Szkaplerow, Samantha Cristoforetti i Terry Virts, którzy przybyli na pokładzie Sojuza TMA-15M.
Gdy 11 marca 2015 roku Sojuz TMA-14M odłączył się od stacji ze Samokutiajewem, Sierową i Wilmorem na pokładzie, zakończyła się misja Ekspedycji 42. Jednocześnie kosmonauci Szkaplerow, Cristoforetti i Virts przeszli w skład 43. stałej załogi ISS.
Podczas Ekspedycji 42 wykonano trzy spacery kosmiczne (EVA) trwające łącznie 19 godzin i 2 minuty. We wszystkich wyjściach udział wzięli Terry Virts i Barry Wilmore, którzy opuszczali wnętrze stacji przez śluzę Quest i wykorzystywali skafandry EMU.
Pierwsze EVA rozpoczęło się 21 lutego 2015 o 12:45 UTC. Zadaniem astronautów było ułożenie kabli na zewnątrz stacji aż do Pressurized Mating Adapter nr 2. Okablowanie to jest konieczne w związku ze zbliżającą się instalacją nowych adapterów dokujących International Docking Adapter, które są potrzebne do realizowania misji w ramach Commercial Crew Program. Spacer kosmiczny zakończył się o 19:26 UTC po 6 godzinach i 41 minutach.
Drugie EVA rozpoczęło się 25 lutego 2015 o 11:51 UTC. W czasie tego wyjścia astronauci kontynuowali układanie kabli potrzebnych pod przyszłe adaptery oraz przygotowali moduł Tranquility do rekonfiguracji stacji, tj. przeniesienia PMA-3 na moduł Harmony. Dodatkowo przesmarowali oni końcówkę manipulatora Canadarm2. Spacer kosmiczny zakończył się o 18:34 UTC po 6 godzinach i 43 minutach.
Ostatnie EVA Ekspedycji 42 rozpoczęło się 1 marca 2015 roku o 11:52 UTC. Astronauci ponownie zajęli się układaniem okablowania potrzebnego pod przyszłe adaptery. Poza tym zamontowali oni również anteny komunikacyjne, które będą wykorzystywane podczas manewrów dokowania nowych, załogowych statków kosmicznych w ramach Commercial Crew Program. Spacer kosmiczny zakończył się o 17:30 UTC po 5 godzinach i 38 minutach.
Dart, rzutki, lotki (ang. Darts) – gra, a raczej różne powiązane ze sobą gry, w których celem jest trafianie niewielkimi lotkami w tarczę zawieszoną na ścianie. Przez lata korzystano z różnych tarcz i różnych zasad. Dziś określenie „dart” kojarzone jest głównie ze standaryzowaną grą, mającą specyficzną tarczę i ustalone zasady.
Dart jest zarówno profesjonalnym sportem, jak również tradycyjną lokalową rozrywką, bardzo popularną w Wielkiej Brytanii, Irlandii, Holandii, krajach skandynawskich, Stanach Zjednoczonych oraz w wielu innych krajach.
Tablice do darta są zazwyczaj produkowane z włókna sizalowego. Poszczególne pola są zaznaczone metalowym drutem. Numery oznaczające wartość konkretnego pola mogą również zostać wykonane z drutu, lecz najczęściej są one nadrukowywane bezpośrednio na tablicy.
Nie wiadomo do końca, kto wymyślił grę w darta. Sam pomysł tablicy prawdopodobnie pochodzi od przekroju poprzecznego drzewa, lecz niektóre zapiski historyczne sugerują, że pierwszymi tablicami do darta były spody beczek do wina, od czego miała wywodzić się pierwsza nazwa gry – „butts”. Spekuluje się również, że sport ten wziął swoje początki od rywalizacji pomiędzy znudzonymi wojownikami w przerwie między kolejnymi bitwami. Żołnierze rzucali krótkimi strzałami w powierzchnię pnia drzewa. Kiedy kora schła, pęknięcia tworzyły „pola”. Wkrótce zaczęły pojawiać się regionalne zasady, a stolarze, którzy upatrzyli sposób na szybki i łatwy zarobek, zaczęli produkować odpowiednie tablice dla lokalnych pubów (przeprowadzkę do lokali wymusiła m.in. mroźna zima). Gdy gra zaczęła być popularna wśród społeczeństwa, nawet mniej zamożna szlachta zaczęła próbować swych sił w tym nowym sporcie.
Wiadomo, że różne rodzaje tablic i gier zaczęły się pojawiać najpierw w niektórych częściach brytyjskich hrabstw Staffordshire, Lancashire i Yorkshire. Tablica używana w Yorkshire różniła się od dzisiejszej tablicy tym, że nie miała potrójnego pierścienia i miała tylko pojedynczy środek (bull).
Tablicę ze współczesną, najbardziej oficjalną numeracją pól można poznać po tym, że trójkątne pole najwyżej punktowane (20 punktów) znajduje się na samej górze. Przez wiele lat w różnych miejscach świata używano różnych kombinacji numerowania pól. Numeracja współczesna została wprowadzona przez Briana Gamlina w 1896 roku. Jest ona tak skonstruowana by jak najbardziej karać niedokładność graczy. Jej wadą jest jednak to, że najbardziej opłaca się rzucać w lewą jej część, w okolice pola z numerem 14, ze względu na to, że daje to największe prawdopodobieństwo trafienia w wysokopunktowane pola. Tę strategię preferują szczególnie początkujący gracze.
Matematycznie istnieje 20!, czyli 2 432 902 008 176 640 000 kombinacji rozmieszczenia wszystkich dwudziestu trójkątnych punktowanych pól na tablicy. Oprócz systemu najbardziej oficjalnego istnieje wiele różnych wariantów tablic, które lepiej karzą mało dokładnych graczy. Obecna numeracja jednak dobrze spełnia swą rolę i dlatego alternatywne jej wersje nie cieszą się wielką popularnością.
Standardowa tablica do darta jest podzielona na 20 trójkątnych pól, promieniowo wychodzących ze środka tablicy. Pola te są numerowane od 1 do 20. Numeracja ta stanowi podstawę przyznawania punktów za trafienie. Druty biegnące promieniowo od zewnętrznej części tablicy, do jej środka razem z drutami tworzącymi koncentryczny zestaw okręgów, dzielą każde pole na wartości pojedyncze, podwójne oraz potrójne. W oficjalnej grze obowiązują następujące zasady punktacji:
trafienie dużego pola, zazwyczaj w kolorze żółtym lub czarnym, jest punktowane zgodnie z numeracją pola
trafienie w wąską zewnętrzną część pola, zazwyczaj w kolorze zielonym lub czerwonym, jest punktowane zgodnie z numeracją pola pomnożoną przez 2
trafienie w wąską, wewnętrzną część pola, znajdującą się w połowie odległości między zewnętrznym drutem i środkowym kołem jest punktowana zgodnie z numeracją pola pomnożoną przez 3
środkowe, ściśle centralne koło (nazywane „bull”, „inner bull” lub „double bull”), którego trafienie daje 50 punktów
jeżeli po wykonaniu rzutu, rzutka nie jest trwale wbita w tablicę, np. trafi bezpośrednio w drut i odbije się od niej, rzut taki daje 0 punktów; w niektórych, amatorskich rozgrywkach sędzia może przyznać punkty, gdy lotka wbije się początkowo w punktowane pole, ale na tyle słabo, że się nie utrzyma i spadnie; w profesjonalnych rozgrywkach rzutka musi pozostać wbita w tablicę, by móc uznać punkty za rzut.Termin „bulls eye” (oko byka) może odnosić się zarówno do całej środkowej części tablicy lub tylko środkowego koła wartego 50 punktów.
Największa liczba punktów, jaką można zdobyć za pomocą trzech rzutów wynosi 180. Można ją uzyskać tylko wtedy, gdy każda rzutka trafi w potrójną część pola nr 20.
Nowym typem tablicy do gry w darty jest specjalna tablica dla miękkich grotów, wykonana z tworzywa sztucznego i pokryta na całej swej powierzchni małymi dziurkami (o średnicy ok. 2mm). Rzutki mające miękkie groty z tworzywa sztucznego są zazwyczaj lżejsze od swych stalowych odpowiedników i mają znacznie niższą dopuszczalną maksymalną wagę. Rzutki z grotami plastikowymi "wchodzą" w dziurkę umieszczoną na tablicy na głębokość ok. 6 mm zanim się zatrzymają. Można je wyciągnąć z tablicy zwykłym przekręceniem i pociągnięciem. 
Choć wciąż niebezpieczne, rzutki o miękkich grotach wywołują mniejsze obrażenia w wyniku trafienia nimi w inną osobę lub przedmiot. Miękkie groty są skłonne do wyginania się, łamania i kruszenia, ale nawet najtańsze rzutki mają wymienne groty, które można wykręcić i wymienić na nowe.
Oprócz innych dopuszczalnych wag rzutek o miękkich grotach, zasady gry nimi są takie same jak lotkami tradycyjnymi. Największą zaletą rzutek tworzywowych jest możliwość wykorzystania ich w elektronicznych tarczach, które automatycznie zliczają punkty, skutecznie zastępując sędziego. Elektroniczne tablice mają zazwyczaj zaprogramowane wiele różnych rodzajów gier, a nawet potrafią zasugerować zawodnikowi kolejny rzut.
W standardowej grze, tablica powinna być zawieszona w taki sposób, by jej środek (bullseye) znajdował się na wysokości 5 stóp i 8 cali (1,73 m) od podłogi. Natomiast linia, z której gracz rzuca, powinna znajdować się w odległości 7 stóp i 9,25 cala (2,37 m) od tablicy. W niektórych brytyjskich pubach odległość rzutu ustalana jest na 8 stóp (2,44 m) lub 8 stóp i 6 cali (2,59 m).
grot – dzieli się je ze względu na materiał z jakiego są zbudowane (plastikowe do tarcz elektronicznych lub metalowe do tarcz z tworzywa) oraz na rozmiar gwintu (2BA – wąskie oraz 1/4" – szerokie)
beczka (barrel) – część, za którą zawodnik trzyma lotkę; pełni ona również funkcję obciążeniową; najlepsze beczki zawierają w 95% wolfram, który ze względu na swoją dużą gęstość, umożliwia produkcję węższych i dokładniejszych lotek
O-ring – gumowy okrąg nakładany na gwint łączący beczkę z shaftem; jego głównym zadaniem jest uniemożliwienie samoistnego rozkręcania się lotki.
shaft – część łącząca beczkę z piórkiem; poprawia także stabilność lotu oraz utrzymuje piórko za pomocą specjalnych czterech „wcięć” na jego końcu; shafty dzieli się ze względu na długość i masę, które to parametry dopasowuje się indywidualnie dla każdego zawodnika
piórko – działa jak statecznik w samolocie, zapobiegając rotacji lotki w locie; piórka dzielą się ze względu na kształt, który dobiera się według upodobań gracza; pasjonaci często kupują piórka z różnymi ciekawymi nadrukami, hologramami itp.
protektor – zabezpiecza piórko przed składaniem się w locie oraz przed uszkodzeniami; wyróżnia się ochrony nylonowe oraz aluminiowe.Profesjonalne lotki są całkowicie rozbieralne. Części są łączone gwintowo lub na wcisk. Początkujący gracze często korzystają z amatorskich lotek, w których niektóre części tworzą jedną, nierozbieralną całość (najczęściej piórko, shaft i barrel). Nie dają one jednak takiego komfortu i dokładności rzucania jak te profesjonalne.
Masa lotek jest ściśle określona. Każdy zawodnik indywidualnie decyduje z jakich chce korzystać, choć w profesjonalnych zawodach istnieją normy ustalające górną i dolną granicę ich masy. Im cięższe lotki, tym więcej siły trzeba użyć do ich wbicia w tarczę, ale wzrasta dzięki temu stabilność ich lotu. Najczęściej spotykane masy lotek:
Pojedyncza rozgrywka, inaczej „leg” jest pojedynkiem między dwoma zawodnikami, którzy na przemian wykonują trzy rzuty do tarczy. Wygrywa zawodnik, który pierwszy osiągnie założoną liczbę punktów, zazwyczaj 301 lub 501, przy czym punkty „odlicza się od tyłu” od np. 501 aż do 0. W odmianie „double out” ostatni rzut musi trafić bezpośrednio w podwójne pole lub środkową część bulleye i musi jednocześnie zredukować wynik gracza do zera. Jeżeli zawodnik trafi w pole, które da wynik ujemny, kończy się jego kolejka i przywracany jest wynik do stanu sprzed tej kolejki. Ze względu na to, że podwójne pola są małe, zakończenie lega (nazywane z ang. „doubling out” lub „checking out”) jest jedną z najtrudniejszych jego części – dlatego początkujący gracze często omijają tę zasadę. Dłuższe rozgrywki są często podzielone na sety, które składają się z danej liczby legów.
Do innych, bardziej znanych gier związanych z dartem zalicza się m.in. „Double-in” (w którym należy trafić podwójne pole, by w ogóle rozpocząć naliczanie punktów), „Round The Clock” (w którym gracze muszą trafiać kolejne numerowane pola tablicy) oraz bardziej skomplikowany „Cricket”, który ma kilka odmian.
Najstarszą istniejącą organizacją darta jest British Darts Organisation (BDO) założona w 1973 roku. Rozgrywki organizowane przez tę organizację, są często relacjonowane w telewizji BBC w Wielkiej Brytanii i na kanale SBS6 w Holandii. BDO jest członkiem Światowej Federacji Darta (World Darts Federation – WDF, założona w 1976 r.), która zrzesza organizacje z 60. różnych krajów. BDO pierwotnie organizowała jedne z najbardziej prestiżowych imprez i turniejów związanych z dartem w Wielkiej Brytanii, np. Mistrzostwa Świata, a także turnieje rankingowe pod banderą organizacji National Darts Association of Great Britain. Pod koniec lat 80. organizacja zerwała kontrakty z wieloma czołowymi sponsorami i oglądalność, a także częstotliwość nadawania darta w telewizji gwałtownie spadła (początek lat 90.).
W 1994 roku została założona przy współudziale Sky Television organizacja Professional Darts Corporation (PDC), której rozgrywki są czasem pokazywane w stacji RTL5. Organizacja pierwotnie nosiła nazwę World Darts Council. Początkowo, pomimo nadawania imprez i turniejów organizowanych przez PDC jedynie na antenie telewizji Sky, PDC World Championship miał mniejszą oglądalność i cieszył się mniejszym zainteresowaniem niż rozgrywki organizowane przez BDO. Turnieje organizowane przez PDC nierzadko oferują wyższe nagrody pieniężne, ponadto uświetniane są obecnością najbardziej utytułowanego zawodnika w historii darta Phila Taylora (14-krotne Mistrzostwo Świata). Raymond van Barneveld przeniósł się do PDC World Championship w 2007 i w pierwszym podejściu został mistrzem świata.
Obie federacje (BDO i PDC) organizują Mistrzostwa Świata w darcie (ang. World Professional Darts Championship). Zawody odbywają się corocznie w okresie noworocznym, zazwyczaj pomiędzy Świętem Bożego Narodzenia i Świętem Trzech Króli, zaś PDC World Championship kończą się zazwyczaj wcześniej niż konkurencyjne mistrzostwa organizowane przez BDO. BDO World Darts Championship odbywają się od 1978, PDC World Darts Championship od 1994.
Obie federacje organizują inne międzynarodowe turnieje. BDO organizuje Winmau World Masters, wiele turniejów cyklu Open oraz prowincjonalne zawody dla każdego ze zrzeszonych hrabstw Anglii.
Główne imprezy organizowane przez PDC to World Matchplay, Premier League Darts, UK Open i World Grand Prix. Wszystkie te turnieje są transmitowane przez telewizję Sky Sports lub ITV w Wielkiej Brytanii. PDC organizuje również prowincjonalne turnieje na terenie całej Anglii oraz konkursy dla amatorów. W 2007 organizacja zaprezentowała dwa nowe projekty: US Open (transmitowane przez Challenge TV) oraz Grand Slam of Darts (nadawane za pośrednictwem ITV). Od 2010 pojawił się turniej World Cup of Darts, w którym startują pary reprezentując swój kraj, przez co w telewizyjnym turnieju mogły się zaprezentować nacje nie mające ogromnych sukcesów w darcie jak na przykład: Hiszpania, Austria czy Polska. W 2012 rozpoczęto organizacje turniejów nietelewizyjnych w ramach European Tour(głównie w Niemczech).
Istniały również dwa niezależne holenderskie turnieje: International Darts League i World Darts Trophy.
Turniej WDF World Cup dla reprezentacji i singli jest organizowany co dwa lata od 1977. WDF organizuje również Mistrzostwa Europy. Tytuły zwycięzców pucharu świata w roku 2009 (Charlotte, USA) zdobyli w kat. mężczyzn Tony O’Shea, w kat. pań Stacy Bromberg, w kat. drużynowej Holandia.
Dart został po raz pierwszy nadany w 1962 za pośrednictwem brytyjskiej telewizji Westward Television, która transmitowała amatorski turniej Westward TV Invitational. W 1970 ITV nadała turniej News of the World Darts Championship, zaś od 1972 program Indoor League, który zawierał również turniej darta.
W ciągu następnej dekady dart zaczął coraz częściej pojawiać się w telewizji (transmitowały go m.in. stacje ITV i BBC w latach 70. i 80.). Od czasu nadania programu World of Sport ITV ograniczyła nadawanie turniejów dartowych, jednak turniej World Masters był relacjonowany do 1988. BBC corocznie relacjonowało Mistrzostwa Świata organizowane przez federację BDO (do 1988).
Gdy powstała federacja PDC, dart ponownie zaczął być regularnie pokazywany w telewizji (przede wszystkim za pośrednictwem Sky Television, która relacjonowała PDC World Championship i World Matchplay od 1994). Na przestrzeni lat 90. częstotliwość nadawnia darta rosła, wraz z pojawianiem się nowych turniejów. Obecnie Sky nadaje m.in. Premier League, UK Open, Las Vegas Desert Classic, World Matchplay i World Grand Prix.
W 2001 BBC dodało do swojej ramówki turniej World Masters. Od 2005 widzowie BBC mogą oglądać turniej korzystając z usługi BBC Red Button (rodzaj telewizji interaktywnej).
Obecnie funkcjonują trzy europejskie stacje telewizyjne regularnie nadające darta – oprócz brytyjskiej Sky, są to Sport One w Holandii i Sport1 (dawne DSF) w Niemczech.
W Europie Eurosport corocznie relacjonuje BDO World Championship. W 2006 stacja nadawała takie turnieje jak Finland Open, BDO British Internationals, BDO England Open i BDO British Open.
W Holandii telewizja SBS 6 relacjonuje Lakseide World Championship oraz Dutch Open od 1998 – stacja nadawała również turnieje International Darts League i World Darts Trophy. RTL 5 nadała Dutch Grand Masters w 2005. Niektóre międzynarodowe turnieje dostępne są dla widzów za pośrednictwem telewizji internetowej.
PDC próbowała złamać dominację BDO organizując w 2006 World Series of Darts. Główną nagrodą był milion dolarów przeznaczony w celu promowania darta w Stanach Zjednoczonych. Turniej okazał się niewypałem komercyjnym i nie został wznowiony w następnym roku, zaś telewizja ESPN zerwała kontrakt z PDC. Zawody zostały zastąpione przez US Open (od 2007), który jest nadawany przez telewizje Challenge TV (od 2007) i Nuts TV (od 2008).
ITV wznowiła nadawanie darta w listopadzie 2007 nadając turniej Grand Slam of Darts – pierwszy poważny turniej pokazywany przez stację od 20 lat. Nadano również Mistrzostwa Europy w 2008. Stacja Setanta Sports nadała w 2008 UK Open oraz nowy turniej League of Legends.
W miejscach, gdzie spożywany jest alkohol, brytyjskie prawo dopuszcza tzw. grę na umiejętności (ang. game of skill), potępia natomiast grę losową (ang. games of chance). Legenda mówi, że w 1908 Jim Garside, pan na Adelphi w Leeds w Anglii, został pociągnięty do odpowiedzialności za zezwolenie na grę losową. Garside poprosił o pomoc Williama Bigfoot Anakin będącego adwokatem, który przed sądem stwierdził, że jest w stanie trafić każdą liczbę na tarczy wyznaczoną mu przez sędziego. Garside został uniewinniony, sąd uznał, że gra w darta jest grą na umiejętności. W wielu współczesnych angielskich pubach dart jest rozgrywką między przyjaciółmi, wygrany zaś ma prawo zażądać od przegranego kufel piwa.
Profesjonalna gra w darta jest przedmiotem działalności bukmacherów (szczególnie jeśli chodzi o federację PDC). Betway (Premier League), BetVictor (World Matchplay), Coral (UK Open), Unibet (The Masters) i William Hill (MŚ) są głównymi sponsorami turniejów organizowanych przez federację PDC.
W USA, na antenie telewizji FSN, logo Ladbrokes jest ocenzurowane i zmodyfikowane cyfrowo w związku z polityką i prawem Stanów Zjednoczonych negatywnie odnoszącymi się do hazardu.
Online history of traditional games – lists pubs in England where traditional variants of dart boards are preserved
Christian Gottfried Hoffmann (także: Hofmann; ur. 8 listopada 1692 w Lauban (ob. Lubań); zm. 1 września 1735 we Frankfurcie nad Odrą) war – niemiecki historyk i prawnik, uczony, profesor.
Syn Gottfrieda Hoffmanna (1658-1712). W latach 1711-1714 studiował filozofię na Uniwersytecie w Lipsku. W 1716 został doktorem praw na Uniwersytecie w Halle.
W 1718 profesor prawa naturalnego i międzynarodowego publicznego. W semestrze zimowym 1722 rektor Uniwersytetu w Lipsku. W 1723 profesor prawa publicznego Wydziału Prawa Uniwersytetu Viadrina. Członek Królewsko-Pruskiej Akademii Nauk.
Novum Volumen scriptorum Germ. Imprimis ad Lusatiam et vicinas regiones spectantium. Leipzig 1719, 4. Teile
Gründliche Vorstellung derer im heiligen römischen Reiche deutscher Nation obschwebenden Religionsbeschwerden. 1722
Ersch / Gruber: Allgemeine Encyclopädie der Wissenschaften und Künste. 2. Sektion, Teil 9. S. 252 (Online)
Gierman Stiepanowicz Titow, ros. Герман Степанович Титов (ur. 11 września 1935 w Wierchniejem Żylinie, zm. 20 września 2000 w Moskwie) – radziecki kosmonauta, pilot myśliwski i doświadczalny, generał pułkownik, Lotnik Kosmonauta ZSRR.
Urodził się we wsi Wierchnieje Żylino w kraju Ałtajskim w Rosji. Od 1953 służył w Armii Radzieckiej. W 1955 ukończył wojskową wstępną szkołę lotniczą, a w 1957 Stalingradzką Wojskową Szkołę Lotniczą w Nowosybirsku. Następnie pełnił służbę jako pilot w lotnictwie wojskowym ZSRR w leningradzkim okręgu wojskowym. Został wybrany do 1. oddziału kosmonautów radzieckich (WWS 1), gdzie był dublerem Jurija Gagarina przed jego pierwszym lotem.
Titow wystartował do swojego lotu kosmicznego 6 sierpnia 1961 na pokładzie statku Wostok 2. Była to odpowiedź ZSRR na loty Alana Sheparda (5 maja 1961) oraz Virgila Grissoma (21 lipca 1961), które nastąpiły bardzo szybko po locie Gagarina (12 kwietnia 1961). Jak zwykle, nie podano programu lotu. Szybko okazało się, że Titow nie lądował ani po jednym okrążeniu, ani po trzech. Lot trwał ponad dobę i był sukcesem przede wszystkim Siergieja Korolowa, konstruktora „Wostoka” i jego rakiety nośnej.
Dopiero po wielu latach podano do publicznej wiadomości, że lot Titowa nie był perfekcyjny, a sam Titow przez wiele godzin cierpiał na „chorobę kosmiczną”, spowodowaną jego słabą akomodacją do stanu nieważkości.
W 1968 Titow ukończył inżynierię lotniczą w Inżynieryjnej Akademii Sił Powietrznych im. Żukowskiego, a w 1972 Akademię Sztabu Generalnego. Od lat 70. zajmował różne kierownicze stanowiska w Głównym Zarządzie Środków Kosmicznych (GUKOS) Ministerstwa Obrony, zajmującym się radzieckim programem wykorzystania Kosmosu do celów militarnych. W 1991, w stopniu generała-pułkownika odszedł do rezerwy. W latach 90. zajmował się nadal działaniem w organizacjach kosmonautycznych, a także działalnością polityczną – był deputowanym do Dumy Państwowej Rosji pierwszych trzech kadencji.
Zmarł na zawał serca w swojej saunie w Moskwie 20 września 2000. Został pochowany na Cmentarzu Nowodziewiczym.
Podobnie jak inni radzieccy kosmonauci, Titow za lot kosmiczny został uhonorowany tytułem Bohatera Związku Radzieckiego 9 sierpnia 1961 roku. Był także dwukrotnie odznaczony Orderem Lenina, Orderem Rewolucji Październikowej, Orderem Czerwonego Sztandaru Pracy, Orderem Za zasługi dla Ojczyzny 3. klasy oraz innymi odznaczeniami.
MarekM. Jarosiński MarekM., Zdarzyło się 50 lat temu - Zaspał na orbicie - Herman Titow jako drugi okrążał Ziemię po orbicie wokółziemskiej, PortalPolski.pl, 6 sierpnia 2011 [dostęp 2017-05-10] .
WM-21 Sólyom (z węg. sokół) – węgierski dwupłatowy samolot rozpoznawczy, produkowany w latach 1938–1940.
Samolot powstał jako rozwinięcie wcześniejszej konstrukcji zakładów Weiss Manfréd, WM-16 Budapest. W porównaniu z pierwowzorem miał poprawioną konstrukcję kadłuba i skrzydeł, wzmocnione podwozie, posiadał też radiostację w kabinie obserwatora. Prototyp oblatano w 1938 roku. Już w czerwcu tegoż roku wytwórnia Weiss rozpoczęła produkcję seryjną wersji podstawowej, wyposażonej w 14-cylindrowy silnik gwiazdowy w układzie podwójnej gwiazdy WM K-14 o mocy 860 KM. Była to licencyjna wersja silnika K-14 firmy Gnôme-Rhône. Jednocześnie zakłady MÁVAG podjęły produkcję wersji WM-21B z mocniejszym silnikiem WM K-14B. Ogółem wyprodukowano 85 samolotów WM-21 i 43 WM-21B
WM-21 służyły w węgierskim lotnictwie wojskowym jako samoloty rozpoznawcze od początku II wojny światowej. Wyposażone w nie dywizjony rozpoznawcze wzięły udział w inwazji na Jugosławię w 1941 roku. Po wypowiedzeniu przez Węgry wojny Związkowi Radzieckiemu 27 czerwca 1941 roku WM-21 zostały skierowane na front wschodni. Obok samolotów Heinkel He 45 i He 46 były podstawowym wyposażeniem jednostek współpracy z armią lądową w pierwszym okresie wojny. Od 1942 roku sukcesywnie zastępowane przez nowsze konstrukcje (głównie Focke-Wulf Fw 189), zakupione od Niemiec, zostały ostatecznie wycofane z pierwszej linii w początkach 1943 roku.
Samolot WM-21 Sólyom był dwumiejscowym dwupłatem konstrukcji mieszanej, krytym sklejką i płótnem, o stałym podwoziu. Dla polepszenia widoczności z kabiny obserwatora stosowano okna w dolnej części kadłuba. Uzbrojenie stanowiły dwa stałe karabiny maszynowe kal. 7,92 mm strzelające przez krąg śmigła i jeden ruchomy karabin maszynowy w kabinie obserwatora. Na wyrzutnikach pod dolnym płatem można było podwieszać 12 bomb o wagomiarze 10 kg i zasobnik zawierający 120 bomb przeciwpiechotnich o wadze 1 kg każda.
Zbigniew Lalak Magyar Királyi Honvéd Légierö w: Sojusznicy Luftwaffe. Część 2, Warszawa 1999, ​ISBN 83-906942-2-0​
1 Gwardyjska Armia Pancerna (ros. 1-я гвардейская танковая армия) – dawna radziecka armia pancerna, obecny związek operacyjny Sił Zbrojnych Federacji Rosyjskiej w ramach Zachodniego Okręgu Wojskowego
1 Gwardyjska Armia Pancerna powstała w dniu 25 kwietnia 1944 roku z przekształcenia 1 Armii Pancernej. Początkowo wchodziła w skład 1 Frontu Ukraińskiego, w składzie którego wzięła udział w operacji lwowsko-sandomierskiej. Pod koniec 1944 roku weszła w skład 1 Frontu Białoruskiego w składzie którego uczestniczyła w operacjach: warszawsko-poznańskiej, pomorskiej i berlińskiej. W czasie operacji warszawsko-poznańskiej w ciągu 18 dni przeszła w boju około 600 km przełamując niemieckie linie obronne i forsując z marszu trzy rzeki: Pilicę, Wartę, Odrę. Po zakończeniu II wojny światowej stacjonowała do początków lat dziewięćdziesiątych na terenie NRD (w składzie Grupy Wojsk Radzieckich w Niemczech), następnie przeniesiona do Smoleńska i rozwiązana w 1998 roku.
W listopadzie 2014 roku na podstawie decyzji prezydenta Federacji Rosyjskiej zdecydowano odtworzenie i rozpoczęto ponowne formowanie 1. Gwardyjskiej Armii Pancernej. Organizacyjnie Armia należy do Zachodniego Okręgu Wojskowego. Sztab mieści się w miejscowości Bakowka (część miasta Odincowo) w obwodzie moskiewskim.
Marceli – imię męskie pochodzenia łacińskiego. Wywodzi się od nazwy jednej z gałęzi rzymskiego rodu Klaudiuszów, Marcelli. Imię to bywa nadawane także w formie Marcel.
Marceli imieniny obchodzi 16 stycznia, 19 stycznia, 19 lutego, 19 marca, 9 kwietnia, 6 czerwca, 17 lipca, 1 sierpnia, 14 sierpnia, 4 września, 30 października, 1 listopada, 26 listopada, 29 grudnia i 30 grudnia.
Marceli (Popiel), rosyjski biskup prawosławny pochodzenia ukraińskiego, odegrał decydującą rolę w procesie likwidacji unickiej diecezji chełmskiej
Martha’s Vineyard – niewielka (długość około 33 km) wyspa na Atlantyku, u wybrzeży amerykańskiego stanu Massachusetts, administracyjnie przynależna do hrabstwa Dukes. Położona jest na południe od półwyspu Cape Cod, na zachód od wyspy Nantucket, około stu kilometrów na południe od Bostonu. Wraz z sąsiednimi wyspami stanowi pozostałość moreny czołowej z okresu zlodowaceń.
Licząc wraz z położoną na wschód od miasta Edgartown wysepką Chappaquiddick, z którą Martha’s Vineyard jest połączona, ma powierzchnię 231,75 km² (57. miejsce na liście największych wysp USA) a zamieszkana jest przez piętnaście tysięcy stałych mieszkańców (w 2000 – 14 901). Wyspa stanowi jednak często i chętnie odwiedzany ośrodek letniskowy i wypoczynkowy, zatem przebywa na niej na ogół znacznie więcej osób.
Martha’s Vineyard ma połączenie promowe z kontynentem amerykańskim; promy kursują pomiędzy Woods Hole na kontynencie a Oak Bluffs oraz Vineyard Haven na wyspie; bezpieczeństwo żeglugi wokół Martha’s Vineyard poprawia pięć znajdujących się na niej latarni morskich. 
W centralnej części wyspy, przy drodze łączącej West Tisbury z Edgartown, znajduje się także lotnisko; ponadto w południowo-wschodniej oraz północno-wschodniej jej części znajdują się jeszcze dwa inne, mniejsze lotniska (Katama Airpark koło zatoki Katama na południu i niewielkie lądowisko w pobliżu klubu golfowego Farm Neck Golf Club na północy).
Zamieszkana pierwotnie przez indiańskie plemię Wampanoagów wyspa nosiła nazwę Noepe, co w ich języku oznaczało „ziemię pomiędzy strumieniami”. 
W 1602 wylądował na niej angielski badacz Bartholomew Gosnold podróżujący statkiem pod dowództwem kapitana Johna Martina; na pamiątkę tej wyprawy wyspa nazwana została Martin's Vineyard. Później jednak przyjęła się nazwa upamiętniająca imię przedwcześnie zmarłej córki podróżnika (także imię jego teściowej) – Marty. Przez pewien czas po standaryzacji nazw geograficznych przeprowadzonej w XIX wieku z nazwy usunięto apostrof (miała ona wówczas postać Marthas Vineyard), ale na początku wieku XX powrócono do pisowni z użyciem apostrofu; nazwa ta utrzymała się do dziś.
Europejskie osadnictwo na wyspie datuje się od XVII wieku; zarówno Martha’s Vineyard, jak i okolice objęli Anglicy, tworząc tu swoje kolonie; wyspa początkowo należała do prowincji Nowy Jork, a od 1691 do prowincji Massachusetts Bay. Wojna o niepodległość Stanów Zjednoczonych doprowadziła do spisania w 1779 Konstytucji dla Wspólnoty Massachusetts (ang. Commonwealth of Massachusetts), która weszła w życie rok później; od tego czasu Martha’s Vineyard jest częścią stanu Massachusetts. Do lat 70. XIX wieku miejscowości położone na wyspie były ważnymi ośrodkami przemysłu wielorybniczego, w tym m.in. produkcji tranu, wykorzystywanego m.in. do zabezpieczania lin przed zawilgoceniem, a także do celów oświetleniowych. Po epoce wielorybnictwa wyspa coraz częściej była odwiedzana przez turystów i wycieczkowiczów z Ameryki kontynentalnej, szczególnie po uruchomieniu w 1872 linii kolejowej do miejscowości Woods Hole położonej na kontynencie po przeciwnej stronie cieśniny Vineyard Sound.
18 lipca 1969 wyspa stała się głośna za sprawą wypadku samochodowego senatora Teda Kennedy’ego, wówczas kandydata na prezydenta USA. W wypadku, w którym samochód senatora spadł z mostu (Dike Bridge nad Poucha Pond na Chappaquiddick) zginęła jego pasażerka i współpracowniczka, Mary Jo Kopechne (w wieku 28 lat). Sam senator wyszedł zeń bez obrażeń, ale wydarzenie zgłosił policji dopiero po dziesięciu godzinach, kiedy niemożliwe już było zbadanie, czy był w czasie wypadku trzeźwy.
Prawie dokładnie 30 lat później 16 lipca 1999 roku u wybrzeży wyspy Martha’s Vineyard zginął John F. Kennedy Jr. (miał wtedy 38 lat), w wypadku pilotowanego przez siebie samolotu (Piper PA-32 Cherokee Six). W katastrofie razem z nim zginęły jego żona Carolyn Bessette Kennedy i szwagierka Lauren Bessette
W 1974 Steven Spielberg umieścił tu akcję filmu „Szczęki”. Również sceny z kolejnych części tej serii były tu filmowane. W czerwcu 2005 wyspa świętowała 30. rocznicę tego faktu. Na wyspie rozgrywa się również akcja filmu Autor widmo Romana Polańskiego, ale zdjęcia do niego w całości zrealizowano w Europie.
Hrabstwo Cecil (ang. Cecil County) to hrabstwo w amerykańskim stanie Maryland. Hrabstwo zajmuje powierzchnię całkowitą 1 082,30 km² i według szacunków US Census Bureau w roku 2006 liczyło 99 506 mieszkańców. Siedzibą hrabstwa jest miejscowość Elkton.
Hrabstwo Cecil zostało utworzone w 1674 roku w wyniku podziału hrabstw Baltimore oraz Kent. Nazwa hrabstwa pochodzi od imienia Cæciliusa Calverta, drugiego barona Baltimore i właściciela kolonii Maryland od 1632 do 1675 roku.
Hrabstwo Cecil zajmuje powierzchnię całkowitą 1 082,30 km², z czego 901,65 km² stanowi powierzchnia lądowa a 180,65 km² (16,7%) powierzchnia wodna. Najwyższy punkt w hrabstwie ma wysokość 163 m n.p.m., zaś najniższy punkt położony jest na poziomie morza w zatoce Chesapeake.
Początkowo przyszły wielki klasztor był tylko małą pustelnią wybudowaną w 862 roku na górze Samgak poniżej jej trzech szczytów. Budowniczy klasztoru, mistrz Tosŏn, uważał, że chociaż góry i rzeki są esencjonalnie piękne, to jest wiele głębokich dolin, które mogą być splądrowane przez złodziei i zalane przez powodzie. Dlatego zalecał budowanie klasztorów, stup i posągów Buddy, aby ochraniać kraj. Zalecał także, aby budować klasztory w najsłabszych regionach kraju oraz stupy w niekorzystnych geomantycznie miejscach, aby zmienić ich złą energię. Jego idee tak wpłynęły na króla Taejo (pan. 918-943), że wybudował ponad 3800 świątyń i klasztorów.
W klasztorze znajduje się siedmiometrowej wysokości posąg bodhisattwy Awalokiteśwary, który według legendy został wyciosany przez Tosŏna nadnaturalnymi mocami. Monument ten dalej znajduje się w tym klasztorze i ludzie doświadczają tu wielu cudownych uzdrowień.
Chris Verebes. Empty House. Zen Masters and Temples of Korea. Eastward Books, Seul, Korea, str. 330 ​ISBN 89-952155-4-2​
Frank Hanly właśc. James Franklin Hanly (ur. 4 kwietnia 1863 w St. Joseph, zm. 1 sierpnia 1920 w Dennison) – amerykański polityk, kandydat na prezydenta w 1916 roku.
Urodził się 4 kwietnia 1863 roku w drewnianej chacie w St. Joseph (hrabstwo Champaign). Nauki pobierał w lokalnych szkołach, a następnie w Danville. W 1879 roku przeniósł się do hrabstwa Warren, gdzie był nauczycielem i robotnikiem, do momentu przyjęcia do palestry w roku 1889. W następnym roku został wybrany do legislatury stanowej Illinois, gdzie zasiadał przez rok. W 1894 wygrał wybory do Izby Reprezentantów z ramienia Partii Republikańskiej, gdzie zasiadał przez dwa lata. Po tym, jak nie udało mu się uzyskać reelekcji, przeniósł się do Lafayette, gdzie zajął się praktykowaniem prawa. W 1904 roku został wybrany gubernatorem Indiany i w czasie swojej kadencji podejmował inicjatywy przeciwko alkoholowi i korupcji politycznej, ścigając nawet członków własnej administracji za defraudacje. Po upływie jednej kadencji, zaczął działać w ruchu prohibicyjnym i w 1916 roku dołączył do Partii Prohibicji. W 1916 roku został jej kandydatem w wybory prezydenckich. Zdobył w nich około 220 tysięcy głosów powszechnych. Zmarł 1 sierpnia 1920 w Dennison, w wyniku wypadku samochodowego.
Tutorial (z ang. korepetycje, samouczek) – metoda przekazywania wiedzy typu „krok po kroku”,  pozwalająca łatwo nauczyć się obsługi różnych urządzeń, programowania czy tworzenia. Tutorial jest bardziej interaktywny i dokładniejszy niż instrukcje, nastawiony na naukę poprzez przykład. Tutorial dostarcza wszelkich informacji potrzebnych do wykonania danego zadania.
W internecie dostępne są tutoriale w formie plików audio, video, dokumentów tekstowych, można spotkać się również z tutorialami prowadzonymi w formie webinarium.
Tutoriale swą popularność zawdzięczają prostocie. Dzięki swobodnemu językowi i przejrzystym przykładom, pozwalają na szybką naukę programowania. Autorami tutoriali zwykle nie są specjaliści, a użytkownicy programów chcący podzielić się swoją wiedzą. Sama budowa takiego artykułu nie jest zbyt skomplikowana (tytuł, kroki, zrzuty z ekranu). Tutoriale są zwykle darmowe i ogólnodostępne[potrzebny przypis].
Tutorial to także określenie w odniesieniu do gier komputerowych, gdzie mianem tym określa się swego rodzaju samouczek – najczęściej pierwszą misję gry, pozwalającą w praktyce zaznajomić się z używanymi w niej klawiszami i najważniejszymi zagadnieniami niezbędnymi do tego, aby pomyślnie i bezproblemowo ją ukończyć[potrzebny przypis].
Kościół Saint-Nicolas-du-Chardonnet (św. Mikołaja) – katolicki kościół w Paryżu, na terenie 5. okręgu paryskiego. Od 1977 r. nieformalne centrum katolicyzmu odrzucającego niektóre uchwały Soboru Watykańskiego II, skupionego wokół Bractwa Świętego Piusa X.
Pierwszy kościół na tym miejscu funkcjonował od XIII w. W wieku XVII, w związku z otwarciem seminarium duchownego przy kościele, miała miejsce jego generalna przebudowa – najpierw budowa nowej dzwonnicy w 1625 r., następnie budowa zupełnie nowej świątyni w latach 1656-1763 według projektu Jacques'a Lemerciera. W 1774 r. seminarzystą w kościele był Charles-Maurice de Talleyrand-Périgord, który też tutaj otrzymał niższe święcenia kapłańskie. Seminarium istniało do 1845 r. Dzisiejsza fasada obiektu powstała dopiero w 1934 r., gdyż wybudowana wcześniej elewacja została usunięta w czasie wielkiej przebudowy Paryża jako zaburzająca układ planowanego wielkiego bulwaru.
Cennymi elementami wyposażenia kościoła się obrazy Charles'a Le Bruna, pochowanego w kościele, jednego z fundatorów Akademii Francuskiej i portrecisty Ludwika XIV. Wykonał on dla obiektu obraz "Męczeństwo Św. Jana" oraz kilka mniejszych płócien. Pozostała dekoracja malarska obiektu powstawała etapami w XVIII w. Wyjątkiem jest obraz Camille Corota "Chrzest Chrystusa", datujący się z XIX stulecia.
W 1977 r. Bractwo Świętego Piusa X pod wodzą księży François Ducaud-Bourgeta, Louisa Coache'a i Vincenta Serraldy nielegalnie przejęło kościół, wyrzucając z niego jego dotychczasowego opiekuna księdza Pierre Bellego. Pomimo oficjalnego nakazu eksmisji, uzyskanego przez arcybiskupa Paryża, Bractwo pozostaje faktycznym użytkownikiem obiektu, odprawiając w nim msze w nadzwyczajnej formie rytu rzymskiego oraz prowadząc zajęcia ewangelizacyjne. W kościele odprawiane są msze za duszę Ludwika XVI, tutaj też miały miejsce uroczystości pogrzebowe wielu czołowych aktywistów radykalnej prawicy. Parafia wydaje periodyk pt. Le ChardonnetW 1978 r. w kościele w tajemniczych okolicznościach wybuchła bomba, wywołując nieznaczne zniszczenia obiektu. Z kolei w 2003 r. kościół był areną kilkugodzinnej manifestacji 400 imigrantów z Afryki Północnej, domagających się nadania im prawa stałego pobytu oraz lepszego traktowania we Francji.
Kościół wzniesiony jest w stylu klasycystycznym. Na skromnej fasadzie wejście do kościoła otoczone jest rzędem czterech jońskich pilastrów, podtrzymujących napis GLORIA DEO, PAX TERRAE. Podobnie skromne są inne wejścia do świątyni. Nad tablicą znajdują się dwie rzeźby aniołów. Górny poziom fasady opiera się na łukowatych przyporach i zwieńczony jest tympanonem. Obiekt jest dwunawowy, dzwonnica wznosi się niemal równolegle z fasadą. Co nietypowe, jej okna mają kształt łuków ostrych, a dach nie jest płaski. Prezbiterium harmonijnie łączy się z nawą, nie jest wyodrębnione. W duchu klasycyzmu utrzymano również surowe wnętrze obiektu.
Dievturība - łotewski ruch neopogański zapoczątkowany w roku 1925 (główny twórca to Ernests Brastiņš) na bazie idei przechowanych w tradycyjnych pieśniach łotewskich, zwanych daina, z których znaczna część pochodzi z okresu przedchrześcijańskiego. Nazwa pochodzi od łotewskiego słowa Dievs "Bóg" i starobałtyckiego turi "mający" na określenie osoby żyjącej w harmonii z Bogiem.
Współczesny ruch Dievturība na podstawie zachowanych w pieśniach fragmentów tradycyjnych idei dokonał usystematyzowania dawnych koncepcji i wierzeń, łącząc je w triady, np. trzy boginie wodne: Jūras māte (Matka morza), Udens māte (Matka wody) i Upes māte (Matka rzek) itd.
Dievturība jest światopoglądem panteistycznym, naczelnym bogiem jest Dievs, zaś pozostałe bóstwa są jego różnymi aspektami lub emanacjami. Pomimo prób usystematyzowania podstawowych pojęć, dievturība jest bardziej specyficznym sposobem życia niż zorganizowanym ruchem religijnym.
Smerfy: Legenda Smerfnej Doliny (ang. The Smurfs: The Legend of Smurfy Hollow) – amerykański krótkometrażowy film animowany fantasy z 2013 roku w reżyserii Stephana Francka, oparty na filmie Smerfy z 2011 roku oraz powstały na podstawie komiksów stworzonych przez belgijskiego rysownika Peyo. Wyprodukowany przez Sony Pictures Animation, Sony Pictures Imageworks i Duck Studios. Film bazowany na podstawie krótkiego opowiadania Washingtona Irvinga pod tytułem Legenda o Sennej Kotlinie, wydanego w 1820 roku.
Światowa premiera filmu miała miejsce 11 czerwca 2013 roku podczas Międzynarodowego Festiwalu Filmów Animowanych w Annecy we Francji, a trzy miesiące później został wydany w Stanach Zjednoczonych 10 września 2013 roku na DVD. W Polsce premiera filmu została wydana 11 września 2013 roku na DVD przez firmę Imperial CinePix, dzień po amerykańskim wydaniu filmu na DVD.
Smerf Ważniak zostaje faworytem w tegorocznych zawodach w zbieraniu smerfojagód. Dla niego jest to dziewiąte zwycięstwo z rzędu. Smerf Śmiałek postanawia odkryć, jak Ważniakowi udaje się tak wygrywać rok po roku. Śledztwo prowadzi Śmiałka do Smerfnej Doliny, gdzie wpada wprost w pułapkę podstępnego czarownika Gargamela. Z pomocą Smerfetki Ważniak i Śmiałek muszą się uwolnić, zanim wpadną w łapy Gargamela lub spotkają legendarnego ducha zwanego Jeźdźcem bez głowy.
Wersja polska: SDI Media PolskaReżyseria: Tomasz RobaczewskiDialogi polskie: Barbara RobaczewskaDźwięk i montaż: Adam ŁonickiKierownictwo produkcji: Beata Jankowska i Julia RzeczkowskaUdział wzięli:
Bielinek rzepnik (Pieris rapae syn. Artogeia rapae) – gatunek motyla dziennego z rodziny bielinkowatych (Pieridae).
Skrzydła o rozpiętości 40–46 mm, białe, z czarną plamą przy wierzchołku. Na wierzchu skrzydła jedna czarna (u samca) lub dwie (u samicy) czarne plamki. Spód tylnego skrzydła żółty.
Owady dorosłe można spotkać od kwietnia do początku czerwca (pokolenie wiosenne), a następnie od lipca do początku września (pokolenie letnie). Motyle pokolenia wiosennego są mniejsze niż osobniki pokolenia letniego. Imagines żywią się nektarem. Samice składają do 50 jaj[potrzebny przypis]. Gąsienice żerują w czerwcu (pierwsze pokolenia), a następnie we wrześniu i październiku (drugie pokolenie). Przepoczwarczenie następuje w poczwarkach przyczepionych do rodziny żywicielskiej lub w jej pobliżu. Poczwarka jest formą zimującą. Typowe biotopy tego motyla to lasy, zarośla, pola uprawne, miedze, tereny ruderalne, ogrody i sady.
Podstawowymi roślinami żywicielskimi gąsienic są rośliny z rodziny kapustowatych takie jak kapusta, pieprzyca, gęsiówka, czosnaczek. Roślinami żywicielskimi uzupełniającymi są rezedy.
Władysław Strojny: Nasze zwierzęta. Państwowe Wydawnictwa Rolnicze i Leśne, 1981. ISBN 83-09-00045-6.
Lufthansa Italia S.p.A – nieistniejąca spółka zależna niemieckiego przedsiębiorstwa Lufthansa z siedzibą w kompleksie Leoni Centro w Mediolanie. Spółka oferowała loty między 2 lutego 2009 a 29 października 2011
Jan Sienieński  z Sienna herbu Dębno (zm. w 1598/1599 roku) – polski szlachcic, wojewoda podolski w latach 1588–1597, kasztelan lwowski w latach 1585–1588, kasztelan żarnowski w latach 1568–1584, starosta czorsztyński w latach 1578–1599, starosta horodelski w latach 1583–1599.
Członek braci polskich, założył w roku 1569 miasto Raków i ogłosił w nim tolerancję religijną. Ożeniony z gorliwą współwyznawczynią Jadwigą Gnoińską. Miał syna Jakuba.
Był sygnatariuszem aktu unii lubelskiej 1569 roku. Jako kasztelan lwowski obecny był na sejmie koronacyjnym Zygmunta III Wazy w Krakowie w 1587/1588 roku. W 1589 roku był sygnatariuszem ratyfikacji traktatu bytomsko-będzińskiego na sejmie pacyfikacyjnym. 
Ówczesny właściciel Monasterzysk, w 1552 otrzymał od  króla Zygmunta II Augusta przywilej na prowadzenie targów w piątki i jarmarku na św. Jędrzeja (16 maja), 1557 – jarmark na dzień św. Krzyża.
Halina Kowalska: Sienieński Jan z Pomorzan h. Dębno (zm.1598/99). [W:] Polski Słownik Biograficzny. T. XXXVII/2, zesz. 153. Warszawa — Kraków 1996, s. 183–188.
Bylica piołun  (Artemisia absinthium L.), zwyczajowo nazywana także piołunem, psią rutą, absyntem, wermutem, bielicą piołunem, bilicą piołunem – gatunek rośliny z rodziny astrowatych (Asteraceae Dum.). Piołun jest szeroko rozprzestrzeniony na półkuli północnej. Występuje naturalnie na terenie Europy, Azji oraz Północnej Afryki. Jako gatunek zawleczony rozprzestrzenił się także gdzieniegdzie w innych rejonach. Po odkryciu Ameryki został tam zawleczony jako roślina uprawiana w celach leczniczych, gdzie zaczął się rozprzestrzeniać samorzutnie. Obecnie można go spotkać w stanie dzikim w Ameryce Północnej oraz Centralnej. W niektórych regionach Polski jest pospolity. Status gatunku we florze Polski: archeofit.
Bruzdkowana, z czasem jej nasada drewnieje, silnie rozkrzewiona, tworząca kępy, dorasta do około metra wysokości. Łodyga i liście mają srebrno-szare, filcowate owłosienie. Część łodygi z występującymi kwiatami jest zielonawoszara, owłosiona, o średnicy do 2,5 mm i ma zwykle 5 spłaszczonych, podłużnych bruzd. Roślina wytwarza krótkie, płytkie podziemne kłącza.
Szarawe lub zielonawe liście są gęsto, obustronnie owłosione. Liście odziomkowe mają długie ogonki i trójkątną lub owalną dwu- lub trzykrotnie pierzastosieczną blaszkę o okrągławych lub lancetowatych odcinkach. Dolne liście łodygowe są mniej podzielone, liście szczytowe lancetowate.
Koszyczek – drobny, kulisty, zwisający, zawierający wyłącznie kwiaty rurkowate, drobne i żółte. Koszyczki są kuliste lub półkuliste, spłaszczone, o średnicy 2-4 mm, otoczone szarą, owłosioną okrywą z zewnętrznymi listkami równowąskimi, wewnętrznymi jajowatymi o tępych szczytach i błoniastych brzegach. Dno kwiatostanowe posiada bardzo długie plewinki, o długości do 1 mm lub dłuższe, z licznymi żółtymi, rurkowatymi, obupłciowymi kwiatami wielkości około 2 mm i kilkoma żółtymi kwiatami języczkowatymi. Koszyczki zebrane są w boczne grona, te z kolei tworzą rozłożystą wiechę złożoną.
Bylina, chamefit. W pierwszym roku z nasiona wyrasta tylko różyczka liściowa, w następnym roślina wytwarza pęd. Kwitnie od lipca do września. Kwiaty są przedprątne, bez miodników, zapylane przez błonkówki. Nasiona rozsiewane przez wiatr (anemochoria). Rozmnaża się także wegetatywnie przez kłącza.
Roślina ruderalna. Dobrze rośnie w miejscach suchych i nasłonecznionych, porasta słoneczne i kamieniste zbocza, przydroża, rumowiska. Tereny kolejowe. W klasyfikacji zbiorowisk roślinnych gatunek charakterystyczny dla O. Onopordetalia, Ass. Potentillo-Artemisietum.
Liczba chromosomów 2n = 18. W roku 1868 przez Antoniego Rehmana została opisana bylica piołun w odmianie pienińskiej (Artemisia absinthium L. var. calcigena Rehm.) występująca jako endemit w kilku populacjach na obszarze polskich Pienin.
Na pędach bylicy pasożytują niektóre gatunki grzybów: Puccinia tanaceti, Mycovellosiella ferruginea, Golovinomyces artemisiae, Phomopsis oblita.
Surowiec zielarskiZiele piołunu (Herba Absinthii) – odziomkowe liście lub słabo ulistnione, kwitnące szczyty pędów, bądź ich mieszanina, wysuszone, całe lub rozdrobnione narządy. Surowiec powinien zawierać nie mniej niż 2 mL/kg olejku eterycznego.
Składniki chemiczneLiście piołunu zawierają gorzkie glikozydy m.in. absyntynę, anabsyntynę i artabsynę; związki kumarynowe: izofraksydynę, skopolinę, kalikantozyd oraz olejek lotny zawierający głównie tujon, a ponadto w roślinie występują tujol, kandinen, azulen, felandren, chamazulen, cyneol; garbniki; żywice, kwasy organiczne; a w kwiatach flawonoid – artemityna.
Toksyczny jest głównie tujon, w mniejszym stopniu inne składniki oleju eterycznego i glikozydy. Tujon wzmaga czynność kory mózgowej, powoduje niepokój ruchowy i podniecenie psychiczne, mogące prowadzić do psychoz; nadto izomer tujonu – absyntol działa silnie drażniąco. Piołun spożyty działa głównie na układ nerwowy, w mniejszym stopniu ciśnienie krwi.
Ostre zatrucia u człowieka charakteryzują drgawki pochodzenia korowego. Izomer tujonu – absyntol powoduje drgawki i utratę przytomności, a także działa silnie drażniąco. Niegdyś częste przewlekłe zatrucia u człowieka wywołane głównie spożywaniem, zawierających dodatek piołunu, nalewek alkoholowych i wermutów, zwano ją absyntyzmem, charakteryzować go miały: zaburzenia psychiatryczne i neurologiczne, w tym napady drgawek. Z tej racji destylowana nalewka z piołunu zwana absyntem lub piołunówką była zakazana w wielu krajach m.in. Francji, Niemczech, Włoszech; zakaz ten został złagodzony dzięki dyrektywie EWG z roku 1988 i sprowadza się dziś w wielu krajach do ograniczenia stężenia tujonu w sprzedawanym absyncie do 35 mg/l, Od XIX wieku kwestią sporną było samo istnienie absyntyzmu, czy raczej na ile jest on wynikiem toksycznego oddziaływania dodawanych do alkoholu wyciągu z piołunu lub jednego z jego głównych biologicznie aktywnych składników – tujonu a na ile nadużywania samego alkoholu, gdyż objawy jednego i drugiego były nieidentyczne ale podobne, w publikacjach z początku XXI w. przeważa opinia, że absyntyzm był raczej skutkiem nadużywania alkoholu niż zawartości w nim tujonu, o ile stężenie tujonu nie przekroczyło progu neurotoksyczności.
U zwierząt małe dawki olejku powodują drżenie mięśni, duże dawki szczękościsk, konwulsje, zaburzenia oddechu, objawy te ustępują i nawracają. Dawka śmiertelna dla koni wynosi 0,25-0,3 kg siana piołunu, częstsze zatrucia przewlekle zdarzają się przy 2% dodatku do siana. Suszenie nie zmniejsza toksyczności ziela piołunu.
Absyntyna przechodzi do mleka kobiecego, a także krów, kóz, owiec i klaczy nadając mu gorzki smak; gorzki smak i charakterystyczny zapach ma również mięso zwierząt karmionych paszą z domieszką piołunu.
Piołun poprzez swoją gorycz pobudza funkcje wydzielnicze przewodu pokarmowego, zwiększa apetyt, a dzięki olejkom eterycznym działa żółciopędnie i spazmolitycznie, piołun działa też odkażająco oraz jest środkiem przeciwrobaczym. Stąd też napary z ziela i nalewkę z piołunu, stosowano w bardzo niewielkich dawkach w bezsoczności i niedokwaśności soku żołądkowego, niestrawności, niedostatecznym wytwarzaniu żółci i braku apetytu. Przeciwskazaniami do wewnętrznego stosowania piołunu były ostre stany zapalne przewodu pokarmowego, np. zapalenie wyrostka robaczkowego i sprzyjające krwawieniu m.in. żylaki odbytu oraz ciąża, karmienie piersią; leczenie można było prowadzić tylko niewielkimi dawkami i przez krótki czas. Dawniej stosowano nalewki i napary z piołunu stosowano również w neurastenii,
Odwar z ziela można także stosować zewnętrznie przy zwalczaniu pasożytów skóry (wszy, świerzbowce), gdyż działa na nie toksycznie, w tym celu stosowano też gotowe preparaty zawierające piołun oraz przy owrzodzeniach i ranach. Stosowany w postaci naparu jako lewatywa zwalcza owsicę, i glistnicę. Napary z ziela dodawano do kąpieli przy chorobach reumatycznych. Napar z piołunu (mimo że nie zawiera saponin), stosunkowo szybko zmywa tłuszcz, smar i olej z rąk.
Piołun wykorzystywany jest jako przyprawa. Znano ją już w starożytnym Egipcie (wspominana m.in. w papirusie Ebersa ok. 1550 p.n.e.), Grecji i Rzymie. Ze względu na intensywny gorzki smak i silny aromat jako przyprawę stosuje się go rzadko i w małych ilościach. W średniowieczu wykorzystywany był czasem do aromatyzowania piwa i miodów pitnych. Obecnie służy głównie do sporządzania gorzkich likierów żołądkowych i przy produkcji białych win aromatyzowanych ziołami – wermutów oraz do aromatyzowania wódek. Najbardziej znanym alkoholem wyrabianym z piołunu jest absynt. Z racji wywoływania absyntyzmu absynt był zakazany w wielu krajach m.in. Francji, Niemczech, Włoszech zakaz ten został złagodzony dzięki dyrektywie EWG z roku 1988 i sprowadza się dziś w wielu krajach do ograniczenia stężenia tujonu w sprzedawanym absyncie do 35 mg/l.  W Maroku pija się herbatę z piołunem, używanym jako zamiennik mięty w okresie zimowym.
Liście piołunu zawierają m.in. absyntynę (gorycz glikozydową), anabsyntynę i olejek lotny zawierający głównie tujon. Pite w formie nalewki lub palone, najczęściej jako ekstrakt, wykazują lekkie działanie psychodeliczne. W XIX wieku w kręgu cyganerii francuskiej modne było picie alkoholu na bazie piołunu – absyntu.
Najczęściej piołun stosowano dla odstraszenia moli od ubrań a innych owadów od miejsc nocnego spoczynku, w którym to zastosowaniu miał dodatkową zaletę, gdyż wetknięty pod poduszki miał działać usypiająco.
Dawniej dodawano wyciągów z piołunu do atramentu, by uchronić bardzo drogie wówczas książki przed myszami i owadami, a w pasiekach sadzono piołun dla zapobiegania chorobom pszczół.
Używany był do barwienia tkanin, m.in. z wełny na żółto; a z dodatkiem soli albo siarczanu żelazowego na różne odcienie zieleni (oliwkowy i seledynowy).
Jeden ze znanych obrazów Edgara Degasa pt. Absynt przedstawia zobojętniałą kobietę i pustą butelkę absyntu.
Vincent van Gogh martwa natura z absyntem Still Life with Absinthe (Paryż 1887). Obraz pokazuje jedną z paryskich kawiarni, w których absynt był podawany, kielich z absyntem i podawaną doń karafkę z wodą.
W Biblii piołun wymieniany jest kilkakrotnie (Księga Powtórzonego Prawa 29,17; Księga Przysłów 5,04; Księga Jeremiasza 9,14; 23,15; Lamentacje 3,15 i 19; Księga Amosa 5,07; 6,12; Apokalipsa św. Jana 8,11) i jest zawsze symbolem goryczy. Podobnie w literaturze nieodwołującej się do Biblii, piołun jest symbolem goryczy.
Piołun był jedną z roślin używanych do przystrajania zmarłych i ich trumien; często z poświęconych palm wielkanocnych, wianków z oktawy Bożego Ciała, wiązanek na Matkę Boską Zielną itp., w których skład często wchodził piołun, dla, wedle wierzeń ludowych, zabezpieczenia zmarłego; m.in. piołunem (zarówno poświęconym jak i niepoświęconym) okadzano domy zmarłych po wyprowadzeniu zwłok, żeby „nie było czuć trupa; aby nie było swądu od zmarłego”. Piołun palono w ogniskach w wigilię św. Jana w Tatrach i innych regionach Polski. Piołun w wierzeniach ludowych był amuletem.
Bodziec (fizjologia) – uczucie, czynnik fizyczny lub biochemiczny powodujący specyficzną reakcję receptorów nerwowych lub innej komórki; bądź rozpoczynający ciąg reakcji w układach: nerwowym lub hormonalnym; zmiana środowiska zewnętrznego, w którym znajduje się dana komórka lub narząd.
Ze względu na pochodzenie ekstero-; intero-: proprioreceptywne, eksteroreceptywne, czyli pochodzące z zewnątrz, interoreceptywne, czyli pochodzące z wewnątrz i proprioreceptywne, czyli takie, które są wewnątrz organizmu, ale działają na zewnątrz (narząd ruchu, narząd równowagi)
fizyczne (mechaniczne i termiczne); chemiczne (substancje smakowe, zapachy, hormony, feromony); elektromagnetyczne (fale); sytuacje z otoczenia
Ludobójstwo Greków Pontyjskich – termin przyjęty przez współczesnych uczonych zajmujących się ludobójstwem na kampanię przemocy zapoczątkowaną przez rząd Imperium Osmańskiego wobec ludności greckiej w okresie I wojny światowej (1914–1918) i krótko po niej (1918–1923).
Kampania rządu osmańskiego, a potem tureckiego przeciwko własnym obywatelom – Grekom, odbywała się poprzez masowe mordy, przymusowe deportacje – w tym tzw. marsze śmierci oraz zbiorowe wypędzenia. Według ostrożnych szacunków kilkaset tysięcy Greków zostało zamordowanych, bądź zmarło w tym okresie w wyniku prowadzonej wobec nich polityki.
Po wojnie grecko-tureckiej 1919–1922 zdecydowana większość Greków, którzy przeżyli masakry wyjechała do Grecji, w ramach wymiany ludności.
Ludobójstwo Greków dokonane przez władze tureckie w specjalnych uchwałach parlamentów uznały dotychczas: Armenia, Grecja, Cypr i Szwecja. Turcja konsekwentnie odmawia uznania eksterminacji Greków jako zaplanowanej polityki państwa osmańskiego, a potem tureckiego.
Fotiadis, Constantinos Emm. (2004 ed.). The Genocide of the Pontus Greeks by the Turks: Volume 13, Thessaloniki: Herodotus.
Lieberman, Benjamin (2006). Terrible Fate: Ethnic Cleansing in the Making of Modern Europe, Ivan R. Dee.
Tsirkinidis, Harry. At last we uprooted them…The Genocide of Greeks of Pontos, Thrace, and Asia Minor, through the French archives, Thessaloniki: Kyriakidis Bros, 1999.
Saarbrücken (fr. Sarrebruck; luks. Saarbrécken) – miasto w Niemczech nad Saarą, stolica kraju związkowego (niem. Bundesland) Saara, siedziba związku regionalnego Saarbrücken. Polityczne i kulturalne centrum regionu, główny ośrodek gospodarczy Zagłębia Saary, wydobycie węgla kamiennego, hutnictwo żelaza, przemysł maszynowy, metalowy, elektrotechniczny, precyzyjny.
Znajdują się tu Muzeum Hutnictwa i Muzeum Przemysłu, lotnisko i uniwersytet. Obecna aglomeracja powstała w 1909 przez połączenie trzech miast: Saarbrücken, St. Johann oraz Malstatt-Burbach i liczy 175 741 mieszkańców (2010), w tym wielu obcokrajowców.
Nazwa Saarbrücken (pierwsza wzmianka jako Sarabrucca) nie pochodzi od mostu (niem. Brücke, Brücken w l.m.) powyżej Saary, jak mogłoby się wydawać, ponieważ pierwsze wzmianki pochodzą z czasów gdy nie było jeszcze na rzece Saarze mostu (pierwszy most, Alte Brücke został zbudowany 500 lat po pierwszej wzmiance tej nazwy). W rzeczywistości nazwa pochodzi prawdopodobnie od twierdzy na skale (=Brocken) co dało określenie Sarabrucca. Na tej skale stoi obecnie Zamek Saarbruecken.
Miasto po raz pierwszy wspomniane w dokumencie cesarza Ottona III w roku 999 jako zamek królewski "castellum Sarabrucca" nadany biskupstwu Metzu. Miejscowości najwcześniej wspominane w dokumentach pisanych, a będące obecnie dzielnicami Saarbrücken to: Malstatt (960) i Dudweiler (977). Od 1353 roku do czasów Rewolucji Francuskiej miasto było własnością książąt Nassau. Od wyniszczającej Wojny 30-letniej w XVII wieku i wojny Austrii z Francją w 1677 roku pod francuską dominacją, co w konsekwencji doprowadziło do włączenia miasta i regionu do Francji w latach 1680-1697 w wyniku tzw. reunionów. Od 1741 roku wieku miasto zostało rozbudowane według projektów architekta Stengela. W roku 1793 miasto zajęły wojska francuskie i włączono je do Francji na mocy traktatu z Campo Formio w 1797 roku i Luneville w 1801 roku. W 1815 roku miasto zostało włączone do będącej pod kontrolą Królestwa Prus – Nadrenii. W XIX wieku w okolicach miasta nastąpił gwałtowny rozwój przemysłu ciężkiego. W 1870 roku w okolicach miasta przebiegały walki między wojskami pruskimi i francuskimi. Od 1 stycznia 1909 połączono miasta Saarbrücken, St. Johann oraz Malstatt-Burbach pod nazwą Saarbrücken. Dawne miasto Saarbrücken jest określane teraz jako Alt-Saarbrücken. Po Traktacie wersalskim w 1919 roku miasto znalazło się pod kontrolą Ligi Narodów a Francja jako rekompensatę zniszczenia własnych kopalń przez Niemców otrzymała w zarząd na 15 lat kopalnie w Zagłębiu Saary. W 1935 roku odbył się plebiscyt, w którym mieszkańcy w większości opowiedzieli się za przyłączeniem okręgu do Niemiec. W dniu 5 października 1944 roku miasto zostało zbombardowane przez 325 brytyjskich bombowców, w wyniku czego zginęło 361 osób i zniszczono Alt-Saarbrücken. Ponowne bombardowanie 274 brytyjskich bombowców nastąpiło 13 stycznia 1945 roku. Wojska Stanów Zjednoczonych zajęły miasto 21 marca 1945 roku. Po II wojnie światowej w 1945 roku Saarbrücken znajdowało się we francuskiej strefie okupacyjnej, a w 1947 roku utworzono Protektorat Saary. W konsekwencji tej decyzji włączono miasto do francuskiego systemu celno-walutowego oraz wprowadzono przymusową naukę francuskiego w szkołach. W 1948 roku władze francuskie założyły w mieście Uniwersytet Kraju Saary Universität des Saarlandes. Polityczne zjednoczenie z Republiką Federalną Niemiec nastąpiło dopiero 1 stycznia 1957 roku. W 2007 roku rozbudowano dworzec Saarbrücken Hauptbahnhof dla pociągów Intercity-Express.
Pałac barokowy Saarbrücker Schloss z XVIII wieku według projektu Friedricha Joachima Stengela. Zbudowany został w miejscu gotyckiego i renesansowego zamku. Pod pałacem znajdują się kazamaty
Przez miasto przebiega linia kolei wysokich prędkości TGV łącząca Paryż i Frankfurt. Znajduje się też w nim Port lotniczy Saarbrücken oraz istnieje połączenie wodne. W okolicy miasta rozpoczyna swój bieg autostrada A6 łącząca się z francuską autostradą A320 oraz autostrada A620.
Hiltrud Breyer - niemiecka polityk, posłanka do Parlamentu Europejskiego III, IV, V, VI i VII kadencji, działaczka partii Zielonych
Nîmes Olympique – francuski klub piłkarski, grający obecnie w Ligue 1, mający siedzibę w mieście Nîmes, leżącym w regionie Langwedocja-Roussillon.
W 1901 roku został założony Sporting Club Nîmois przez Henriego Monniera, który mając 21 lat właśnie wrócił z dwuletniego pobytu w Anglii. Wtedy też zadecydował o stworzeniu klubu sportowego w mieście Nîmes, jego rodzinnym mieście. Początkowo zespół ten zrzeszał tylko młodych protestantów. W 1908 SCN walczył o mistrzostwo Langwedocji z zespołem FC Sète. Nîmes wygrało i zakwalifikowało się do finałowej fazy mistrzostw Francji, w której przegrało z Olympique Marsylia.
W czasie I wojny światowej klub zawiesił działalność, którą wznowił 15 kwietnia 1919. W 1922 połączył się z lokalnym rywalem F.A. Nîmois. Nowa drużyna pod starą nazwą dotarła w 1925 do finału południowo-wschodniej Francji. W 1927 wystąpiła w Division d'Honneur, czyli na najwyższym wówczas szczeblu rozgrywek w kraju.
W październiku 1931 prezydent Republiki Francuskiej, Gaston Doumergue, otworzył w mieście nowy stadion Stade Jean Bouin, który stał się nowym boiskiem klub. W 1937 SCN z powodu kłopotów finansowych został rozwiązany. Lokalni biznesmeni utworzyli wówczas nowy klub pod nazwą Nîmes Olympique, która obowiązuje do dziś.
Klub pięciokrotnie zostawał wicemistrzem Francji w latach 1958, 1959, 1960, 1968 i 1972. Trzykrotnie natomiast docierał do finału Pucharu Francji w latach 1958, 1961, 1996. W pierwszym przypadku uległ 1:3 Stade de Reims, w drugim – 1:3 CS Sedan, a w trzecim 1:2 AJ Auxerre.
Helgi Sigurðsson (ur. 17 września 1974 w Reykjavíku) – islandzki piłkarz, napastnik, zawodnik klubu Fram.
Sigurðsson jest wychowankiem klubu Víkingur Reykjavík. Następnym jego zespołem był Fram. W 1995 roku wyjechał za granicę, trafiając do niemieckiego VfB Stuttgart. Następnie reprezentował barwy innego niemieckiego klubu Tennis Borussia Berlin, ponownie Fram, norweskiego Stabæk IF, aż w 1999 roku trafił do greckiego Panathinaikos AO. Wytrzymał w tym klubie do 2001 roku, kiedy to trafił do norweskiego klubu Lyn Fotball. Kolejnymi klubami były duński Aarhus GF, Fram, Valur Reykjavík i Víkingur Reykjavík. Od 2013 roku po raz czwarty w karierze reprezentuje barwy klubu Fram.
Ma na koncie 62 mecze rozegranych w reprezentacji Islandii, dla której zdobył dziesięć bramek. Debiutował 31 sierpnia 1993 roku w towarzyskim meczu przeciwko USA. Na boisku pojawił się w 57 minucie.
Bezbramna brama (chiń. 無門關, pinyin Wúménguān; pol. Bezbramna brama, bezbramne przejście; kor. 무문관 Mumun kwan; jap. Mumonkan; wietn. Vô môn quan) – jeden z najważniejszych zbiorów Koanów stworzony przez mistrza chan Wumena Huikaia (1183–1260) w 1229 r.
Jak sam Wumen napisał we wstępie, 5 dnia 12 miesiąca 1228 r. wybrał on 48 przypadków dotyczących okazji przebudzenia patriarchów i że zostały one opublikowane 5 dnia 12 miesiąca 1229 dla uhonorowania urodzin cesarza Lizonga (理宗, 1224-1264). W trakcie kompletowania tego tekstu Wumen był kierownikiem medytacji (chiń. shouzuo) w klasztorze Longxiang. Źródłem była praca zatytułowana Zongmen tongyao ji, która wywarła wielki wpływ na chan w okresie Song. Dzieło to powstało w 1100 roku i jego autorem był Jianqi Zongyong. Wstęp napisał w 1093 roku laik Maoshan znany także jako Yao Zi. Zongmen tongyao ji został wydany powtórnie w 1133 roku przez Tianninga Huizu z klasztoru Tianning w Futian. W dwa lata później ukazuje się kolejna reedycja tego tekstu wydana przez Siminga Siqiana ze wstępem laika Benrana, znanego także jako Zheng Chen. W 1146 roku Yian z góry Lu wydaje tę pracę po raz kolejny. To wydanie zostaje powtórzone w 1179 roku, a posłowie pisze do niego książę Wei Wang.
Wumenguan został opublikowany w 1229 roku. W 1230 roku Wumen Huikai poprowadził serię wykładów na temat tego dzieła w klasztorze  Ruiyan w Mingzhou na zaproszenie od Wulianga Zongshou.
Zbiór ten liczy 48 "przypadków" (gong’anów) oświecenia buddów i patriarchów. Jest więc najmniejszym ze zbiorów. Zestaw powstał w 1228 r., więc, jako najpóźniejszy z trzech głównych zbiorów, wykazuje największą dojrzałość.
Książeczka ta ma swój zdecydowany charakter, którym różni się od innych zbiorów tego gatunku. Gong’any unikają przede wszystkim literackości, są bardzo krótkie. Niczym nie ozdobione zdania prowadzą bezpośrednio do tego, co jest zasadnicze, co czyni gong’an tym, czym on jest. Jest także dziełem jednego autora.
Każdy przypadek składa się tylko z trzech części (poza tytułem): z tekstu przypadku, krytycznego komentarza mistrza Wumena (zaczynającego się słowami "Wumen yue" czyli "Wumen powiedział") i wiersza (chiń. song), który jest jednak mniej poezją, a bardziej zestawem luźno powiązanych wersów.
Jak wyjaśnił sam autor, tytuł zbiorku nawiązuje do wypowiedzi mistrza chan Xuansha Shibeia (835–908): Bez bramy to brama wyzwolenia; bez umysłu to umysł człowieka Drogi (chiń. Dao).
Słowo 無 (wú – nie, nic) było także używane jako synonim "pustości" (空 kong) (skt śunjata). Tak więc w tym kontekście tytuł może znaczyć także "Brama do Pustki" (空門). Jest to tym bardziej uprawnione, iż "Brama do Pustki" była ogólnym synonimem buddyzmu lub praktyki buddyjskiej.
Z kolei 門 (mén) oznacza "drzwi" lub "bramę". 關 (guān) występuje w dzisiejszej chińszczyźnie najczęściej jako czasownik "zamykać", ale również jako rzeczownik "punkt kontrolny". Tak więc można tytuł przetłumaczyć dzisiaj jako "Test Wumena".
W 1254 roku do Japonii powrócił Shinchi Kakushin, który przed wyjazdem otrzymał od Wumena trzy obrazy na jedwabiu przedstawiające Bodhidharmę, Hanshana i Shide, oraz kopie Yuelin yulu i Wumenguan. W 1291 roku Wumenguan ukazał się drukiem zapewne w klasztorze Saihō na górze Juhō, jednak żaden z egzemplarzy się nie zachował.
W 1405 roku tekst został ponownie wydrukowany i dzisiejsze wersje tekstu pochodzą właśnie z tego wydania. Różnica jest taka, że dodano jeden kōan, mianowicie "Trzy bariery Huanglonga".
Shinchi Kakushin był mistrzem szkoły rinzai. Jednak jego linia przekazu hōttō miała bardzo bliskie kontakty ze szkołą sōtō. Keizan Jōkin, założyciel Sōji-ji i twórca podstaw pod rozwój szkoły sōtō, studiował przez jakiś czas u Kakushina. Spadkobierca Kakushina - Kohō Kakumyo był uczniem Keizana i otrzymał od niego wskazania. Kakushin wywarł także wielki wpływ na Dōgena. Dlatego Wumenguan (jap. Mumonkan) był często czytany zarówno w szkole rinzai ale również i w szkole sōto. Popularność tego tekstu w Japonii przewyższyła jego popularność w Chinach.
W XVII wieku w Japonii doszło do dwóch incydentów w roku 1649 i 1653.  W pierwszym incydencie doszło do wykluczenia ze szkoły sōtō mnichów, którzy podważyli doktrynę sōtō związaną z trzema głównymi klasztorami szkoły w rejonie Kantō. Pojawiła się heretycka doktryna, która podkopała nauki szkoły oraz pogwałciła system określający związki pomiędzy głównymi a filialnymi klasztorami, jak również reguły etykiety. W drugim incydencie usunięto ze szkoły sōtō mnichów z klasztorów Kasuisai, Sōji i Eihei. Wielu mnichów, zaczynając od Bannana Eishū (1591-1654), musiało opuścić szkołę. Jednym z tekstów, które spotkały się z krytyką był Mumonkan, gdyż Bannan Eishū był autorem komentarza do tej książki. Po jego śmierci Manzan Dōhaku (1636-1715), który przeprowadził reformę sōtō, wydał książkę Mumon ekai goroku, w której wychwalał dzieło Wumena.
Chociaż Mumonkan był od czasu do czasu krytykowany w szkole sōtō, był to często czytany tekst w szkole rinzai, razem z Biyan lu. W szkole sōtō najpopularniejsze były zbiory Congrong lu i Biyan lu. Ponieważ Wansong Xingxiu (1166-1246) wychwalał sto przypadków stanowiących dzieło Hongzhi songgu autorstwa Hongzhi Zhengjue (1091-1157), odnoszono się do niego jako do podstawowego tekstu szkoły sōtō. Dōgen nigdy nie negował roli kōanów, które były często używane w kształceniu uczniów w szkole sōtō. Pod wpływem szkoły rinzai często używano także tekstu Mumonkan.         
Każdy tytuł przypadku składa się z czterech chińskich znaków. W nawiasie mistrz chan występujący w przypadku (lub inne osoby).
Heinrich Dumoulin: Zen Buddhism: A History. India and China. Nowy York: Macmillan Publishing Company, 1988, s. 349. ISBN 0-02-908270-6.
Red. Steve Heine, Dale S. Wright. The Kōan. Text and Context in Zen Buddhism. Oxford University Press. Oxford, 2000 ​ISBN 0-19-511749-2​
Ishii Shūdō: The "Wu-men kuan" (J. "Mumonkan"): The Formation, Propagation, and Characteristic of a Classic Zen Kōan Text. W: The Zen Canon. Understanding the Classic Text. Oxford: Oxford University Press, 2004, s. 207 – 244. ISBN 0-19-515068-6.
W czteropolowej tarczy, w srebrnym pierwszym polu – (górnym prawym), smok czerwony wspięty w prawo obrócony.
Wywodzi się on od dwóch herbów: orła piastowskiego, oraz smoka zwanego żmijem[potrzebny przypis] – godła herbowego Księstwa Czerskiego.
Herbu złożonego, zaczęto używać  po dokonaniu podziału Mazowsza pomiędzy synów księcia Siemowita III, Janusza I i Siemowita IV. Wyodrębniły się wówczas : Księstwo płockie i  Księstwo czersko-warszawskie.
Podczas bitwy pod Grunwaldem, rycerstwo mazowieckie, dowodzone przez księcia warszawsko-czerskiego Janusza I, walczyło pod chorągwią z wizerunkiem powyżej opisanego herbu, o czym wspomina Jan Długosz. Herb ten używany był do czasu inkorporacji Mazowsza do Korony w 1526 roku.
Herb Księstwa Mazowieckiego, stał się inspiracją dla herbu powołanego w 1999 roku powiatu warszawskiego zachodniego.
Andrzej Klein, Nicholas Sekunda, Konrad A. Czernielewski: Banderia apud Grunwald cz. 1 – Chorągwie polskie pod Grunwaldem. wyd. Alekxander, Łódź, 2000 ​ISBN 83-912334-0-5​
Band Aid – supergrupa charytatywna założona w 1984 roku przez Boba Geldofa i Midge'a Ure z grupy Ultravox, by pomóc mieszkańcom Etiopii w walce z głodem. Nagrali wspólnie z popularnymi ówcześnie artystami piosenkę "Do They Know It's Christmas?", do której słowa napisał Geldof, zaś Ure skomponował muzykę.
W 1989 r., gdy głód w Etiopii pojawił się ponownie powstała druga wersja tego przeboju. Tym razem w jego wykonaniu udział wzięli:
Kolejna wersja przeboju "Do They Know It's Christmas?" powstała w 2004 r. z inicjatywy Madonny. Formacja złożona z gwiazd współczesnej muzyki rozrywkowej przyjęła nazwę Band Aid 20. W skład zespołu wchodzili:
Dan Hawkins (The Darkness) – gitaraBono, Paul McCartney i George Michael to jedyni artyści, którzy śpiewali również w Band Aid.
Doktor Oz radzi (ang. The Dr. Oz Show) – amerykański program telewizyjny typu talk-show prowadzony przez kardiochirurga dr. Mehmata Oza.
W Polsce program był nadawany na Polsacie od 7 grudnia 2011 r. do 22 czerwca 2012 r. Wyemitowano w tym czasie 133 odcinki.
Początkowo dr Oz pojawiał się w programie The Oprah Winfrey Show jako ekspert od spraw zdrowotnych. Ponieważ przez pięć sezonów zyskał sobie ogromną sympatię wśród widzów, postanowiono, że otrzyma on własny program. 14 września 2009 r. wyemitowano w USA pierwszy odcinek programu, który wraz z Sony Pictures Entertainment produkuje firma Winfrey, Harpo Productions. Show cieszy się dużą popularnością także poza granicami Stanów i jest wyświetlany m.in. w Singapurze, na Słowacji, w Holandii czy krajach arabskich.
Program nagrywany jest w Studiu 6A w NBC Studios w Nowym Jorku, gdzie powstawały też takie programy jak: Late Night with David Letterman (1982 – 1993) i Late Night with Conan O’Brien (1993 – 2009). Pierwsza seria została nominowana do Nagrody Emmy za najlepszy informacyjny talk-show, a doktor Oz otrzymał statuetkę dla najlepszego gospodarza programu. 12 września 2011 r. ruszyła w USA emisja trzeciej serii, w której odnowiono wygląd studia.
Program ma własną pełnoetatową jednostkę medyczną złożoną z badaczy, producentów leków i lekarzy. Codziennie cały zespół wspólnie z dr Ozem i producentami programu pracuje nad scenariuszem i poszczególnymi elementami całego show. Medycy dodatkowo oceniają i zatwierdzają wszystkie produkty, które pojawiają się w programie, a każdego miesiąca otrzymują ponad dwieście niezamówionych wyrobów.
Obecnie zamieszkuje w Gdańsku. Od samego początku członek Mazurskiego Klubu Żeglarskiego w Mikołajkach. Złoty medalista mistrzostw Polski wszystkich kategorii wiekowych w bojerowej klasie "DN". 
Sekretarz Stowarzyszenia Flota Polska DN w latach 2004-2005, obecnie członek zarządu SFPDN oraz administrator strony www.bojery.pl, zrzeszającej polską społeczność bojerową.
Datownik – rodzaj stempla skonstruowanego w ten sposób, aby możliwe było w nim takie ustawienie czcionek, aby odcisk tego stempla pokazywał datę. Datownik to także, oprócz samego stempla, jego odcisk na papierze.
Nazwa powszechnie używana w stosunku do stempli używanych w urzędach pocztowych, używane są jednak w licznych innych instytucjach i biurach, wszędzie tam, gdzie ważne jest oznakowanie dokumentu datą: najczęściej jest to data przyjęcia i zarejestrowania dokumentu lub przesyłki. Przy pomocy datownika dokonuje się także zazwyczaj "skasowanie" znaczka pocztowego, tzn. przez odbicie na nim stempla datownika oznakowuje się go trudnozmywalnym tuszem w celu uniemożliwienia powtórnego jego wykorzystania po odklejeniu od dostarczonej przesyłki i przyklejenie do innej.
W niektórych datownikach oprócz daty (dzień, miesiąc i rok) możliwe jest także przestawianie godzin. Datowniki z ustawianą godziną, zazwyczaj używane są na poczcie, ale także na przykład na niektórych przejściach granicznych (tam, gdzie istnieje potrzeba stemplowania paszportów albo dokumentów przewozowych datownik z godziną umożliwia dosyć precyzyjne określenie pory przekroczenia granicy przez podróżnego lub przez transportowany ładunek).
Poczta często wydaje specjalne datowniki okazjonalne, z okazji rocznic i niektórych świąt, z ozdobnym rysunkiem.
Karolinowo – wieś w Polsce położona w województwie mazowieckim, w powiecie płońskim, w gminie Załuski.
Karolinowo to miejscowość położona na północno-wschodniej części gminy Załuski,granicząca z gminą Joniec. Wioska jest położona przy drodze wojewódzkiej nr 571 (oddalona 2,5 km od trasy krajowej nr 7, w odległości 45 km od aglomeracji warszawskiej). Pierwsze wzmianki o wsi Karolinowo pochodzą z końca XIX wieku, w tym okresie znajdował się tu folwark o powierzchni 361 morgów. Jak mówi legenda nazwa Karolinowo pochodzi od imienia Karolina-córki właściciela folwarku znajdującego się na tych ziemiach, której podarował ową wieś. Na przełomie XIX i XX wieku we wsi powstała szkoła elementarna. W 1964 roku został zainaugurowany rok szkolny w nowo wybudowanym budynku szkoły, w którym do dnia dzisiejszego, wiedzę zdobywają młodzi mieszkańcy Karolinowa i pobliskich miejscowości.
Na przełomie 2009/2010 na terenie Gminy Załuski zostało założone Stowarzyszenie Kultury Fizycznej pn. Ludowy Klub Sportowy Gminy Załuski "Korona" Karolinowo. Miejscowość Karolinowo jest siedzibą Klubu, a na terenie należącym do Wspólnoty Gruntowej Mieszkańców Wsi Karolinowo planowana jest budowa profesjonalnego boiska piłkarskiego z niezbędnym zapleczem.
W latach 1975–1998 miejscowość administracyjnie należała do województwa chełmskiego. Od 1 stycznia 2006 wchodzi w skład powiatu chełmskiego (przedtem krasnostawskiego). Przez miejscowość przechodzi szlak turystyczny:  – Szlak Ariański. Wieś stanowi sołectwo - zobacz jednostki pomocnicze gminy Rejowiec. Według Narodowego Spisu Powszechnego (III 2011 r.) liczyła 459 mieszkańców i była drugą co do wielkości miejscowością gminy Rejowiec.
Hruszów, wieś w powiecie krasnostawskim. W roku 1565 należała do starostwa krasnostawskiego, miała 12 kmieci, 4 zagrodników. Dochód wynosił  9 złotych  12 gr. Według Słownika geograficznego Królestwa Polskiego z roku 1882 Hruszów stanowił folwark i wieś z ówczesnym Majdanem Marynin w powiecie krasnostawskim,  gminie Rejowiec. Podług opisu z r. 1866 rozległość wynosiła  1360 mórg w tym: grunta orne i ogrody mórg 276, łąk mórg 61, pastwisk mórg 49, lasu mórg 670, zarośli mórg 280, nieużytki i place stanowiły  24 morgi. Wieś Hruszów posiadała osad 15, z gruntem mórg 144, wieś Majdan Marynin osad 16, z gruntem mórg 241. 
Buenos Ares – polski zespół muzyczny powstały w pierwszej połowie 1996 wykonujący wówczas muzykę disco polo, a po reaktywacji w 2007 roku prezentujący muzykę dance.
Formacja powstała z inicjatywy Wojciecha Domania, który był pierwszym liderem zespołu. Obok niego wokalistką była Anna Florkiewicz, pochodząca z Torunia absolwentka Studium Piosenkarskiego w Poznaniu, śpiewająca większość piosenek zespołu w latach 90. XX wieku. Zespół debiutował w 1996 roku piosenką pt. „Pomarańczowe drzewa”, która stała się jednym z przebojów muzyki disco polo. Jesienią 1996 roku ukazał się singiel pt. „Buenos Ares”, a zimą 1997 roku ukazał się debiutancki album pod tym samym tytułem, z którego także pochodzą utwory „Opamiętaj się” oraz „Pokochaj mnie”. Latem 1997 roku ukazał się singiel do piosenki pt. „Niebo”, który stylistycznie nawiązywał do utworu pt. „Uh La La La” wokalistki Alexii Aquilani. Na początku 1998 roku został opublikowany singiel z piosenką pt. „Preludium”, a w tym samym czasie zespół wziął udział w koncercie Duety w Sali Kongresowej w Warszawie, na którym wraz z zespołem muzycznym Viper wykonał piosenkę pt. „Gdyby nie Ty”. Wiosną 1998 roku ukazał się drugi album pt. „The New Power Of Buenos Ares”, z którego pochodzą takie utwory jak m.in. „Czekoladowy sen”, „Z każdym dniem” i „Jak ona”. Skład grupy powiększył się wtedy o dwoje tancerzy, którzy od tej pory towarzyszyli zespołowi na każdym koncercie. Wiosną 2000 roku ukazał się singiel pt. „Baby, Baby”, zaś kilka miesięcy później latem 2000 roku wydana została trzecia płyta pt. „Party”, na której znalazły się takie utwory jak m.in. „Anioł czy diabeł” i „Wszystko widziałam”. Z powodu wyjazdu Wojciecha Domania za granicę zespół rozpadł się w 2002 roku, a następnie został reaktywowany przez Justynę Mosiej w połowie 2007, w grudniu 2007 wydała płytę. Formacja po reaktywacji prezentowała muzykę dance utrzymaną w klimacie disco polo, wydała też album Reaktywacja z piosenkami utrzymanymi w tym stylu. Zespół zakończył działalność pod koniec 2014 roku, a jego wokalistka i liderka Justyna Mosiej kontynuuje działalność muzyczną jako Buenos.
Danielle Steel, właśc. Danielle Fernande Dominique Schuelein-Steel (ur. 14 sierpnia 1947 w San Francisco w Kalifornii) – powieściopisarka amerykańska, popularna autorka przeszło stu książek z gatunku literatury dla kobiet, z których duża część doczekała się adaptacji filmowych. Wydała też własne wiersze miłosne.
Hieronim Rafał Łopaciński herbu Lubicz, pseudonim „Rafał Lubicz” (ur. 30 września 1860 w Ośnie Górnym, zm. 24 sierpnia 1906 w Lublinie) – polski językoznawca i etnograf, historyk Lublina, członek Akademii Umiejętności.
Hieronim Łopaciński urodził się w Ośnie Górnym w Kaliskiem. Był synem Ludwika, dzierżawcy i pisarza więziennego, oraz Marii z Krusiewiczów. Prawnuk Bartłomieja Łopacińskiego, z gałęzi upitskiej rodu Łopacińskich z Litwy, której członkowie mieszkali potem w Inflantach (z gałęzi tej wywodzi się babka Czesława Miłosza), bądź z linii pisarskiej Łopacińskich.
Uczęszczał do szkoły powszechnej w Brześciu Kujawskim, następnie do Męskiego Gimnazjum Klasycznego w Kaliszu, które ukończył ze srebrnym medalem w 1879. W latach 1879–1883 studiował filologię na Wydziale Filozoficzno-Historycznym Uniwersytetu Warszawskiego. Po studiach pracował przez rok jako nauczyciel języków starożytnych w III Gimnazjum w Warszawie, a od 1 stycznia 1884 był profesorem filologii i historii w gimnazjum w Lublinie. W 1904 nie przyjął propozycji objęcia Katedry Historii Literatury Uniwersytetu Lwowskiego (po śmierci Piotra Chmielowskiego). W 1900 został powołany na członka-korespondenta krakowskiej AU (późniejszej PAU). Był odznaczony Orderami św. Anny (1896) i św. Stanisława (1888).
Jego zainteresowania naukowe obejmowały słownictwo gwarowe, obrzędy ludowe, historię Lublina, bibliologię, latynistykę. Zajmował się m.in. prowincjonalizmami w terminologii zawodowej – górniczej, flisackiej, rybackiej. Badał obrzędy ludowe Zielonych Świątek i wigilii św. Jana Chrzciciela. Prowadził badania nad rękopisami i inkunabułami w archiwach prowincjonalnych. Przyczynił się do utworzenia Muzeum Ludowego i Biblioteki Publicznej w Lublinie (późniejszą Wojewódzką i Miejską Bibliotekę Publiczną w Lublinie nazwano jego imieniem), gromadził pamiątki historyczne związane z Lublinem z XVII-XIX w. W 1901 przygotował „Wystawę sztuki i starożytności”, na której prezentowano zbiory antropolgiczne, modele chat, ubiory, narzędzia, rzemiosło artystyczne. Łopaciński współpracował z pismem geograficzno-etnograficznym „Wisła”, utrzymywał kontakty naukowe m.in. z Janem Karłowiczem, Adamem Antonim Kryńskim, Janem Łosiem, Wojciechem Kętrzyńskim.
Zmarł wskutek wypadku drogowego; wypadł z bryczki poniesionej przez konie, doznając ciężkich obrażeń, które okazały się śmiertelne.
Przysłowia, wyrażenia przysłowiowe, przypowieści od nazw miejscowych Ziemi Kaliskiej. Przyczynek do paremiografii polskiej (1888)
Życie i prace Jana Karłowicza (1904, z Erazmem Majewskim)Był także encyklopedystą. Na prośbę Zygmunta Glogera napisał do jego Encyklopedii staropolskiej dwa hasła Pomniki i Słowniki polskie. Jego nazwisko jako współtwórcę tej encyklopedii wymienia autor w posłowiu tomu IV.
Zygmunt Gloger: Encyklopedia staropolska ilustrowana. T. IV. Warszawa: Druk P. Laskauera i W.Babickiego, 1903.
Adam Jacek Krętowski (ur. 1966 w Dąbrowie Białostockiej) – polski lekarz, diabetolog i endokrynolog, profesor nauk medycznych, rektor Uniwersytetu Medycznego w Białymstoku w kadencji 2016–2020.
Absolwent Akademii Medycznej w Białymstoku. Uzyskał specjalizacje w zakresie chorób wewnętrznych, diabetologii i endokrynologii. Odbywał staże naukowe m.in. w Wielkiej Brytanii i Stanach Zjednoczonych. Na macierzystej uczelni uzyskiwał kolejne stopnie naukowe w zakresie nauk medycznych – w 1995 doktora (na podstawie pracy pt. Wpływ amidu kwasu nikotynowego na rozwój cukrzycy STZ u szczurów), a w 2001 doktora habilitowanego (w oparciu o rozprawę zatytułowaną Immunologiczne i genetyczne markery stanu przedcukrzycowego – rola w patogenezie, prognozowaniu i prewencji cukrzycy typu 1). 8 czerwca 2006 otrzymał tytuł profesora nauk medycznych.
Zawodowo związany z AMB, przekształconą następnie w Uniwersytet Medyczny w Białymstoku. Podjął pracę w Klinice Endokrynologii, Diabetologii i Chorób Wewnętrznych. Był współtwórcą Centrum Badań Klinicznych UMB, którego został kierownikiem. Był także profesorem w Wyższej Szkole Medycznej w Białymstoku.
Od 2008 do 2016 pełnił funkcję prorektora UMB ds. nauki i współpracy międzynarodowej. 4 marca 2016 wybrany na rektora Uniwersytetu Medycznego w Białymstoku na czteroletnią kadencję.
Adrian Smiseth Sejersted (ur. 16 lipca 1994) – norweski narciarz alpejski, trzykrotny medalista mistrzostw świata juniorów.
Po raz pierwszy na arenie międzynarodowej Adrian Smiseth Sejersted pojawił się 20 listopada 2009 roku w Geilo, gdzie w zawodach juniorskich zajął 43. miejsce w gigancie. W 2011 roku zdobył brązowy medal w slalomie podczas olimpijskiego festiwalu młodzieży Europy w Libercu. Rok później wystartował na mistrzostwach świata juniorów w Roccaraso, zajmując ósme miejsce w zjeździe oraz dziewiąte w supergigancie. Największe sukcesy w tej kategorii wiekowej osiągnął na mistrzostwach świata juniorów w Jasnej w 2014 roku, zwyciężając w zjeździe i zdobywając srebrny medal w superkombinacji. Smiseth Sejersted wywalczył także brązowy medal w supergigancie na mistrzostwach świata juniorów w Quebecu w 2013 roku. W zawodach tych wyprzedzili go tylko Austriak Thomas Mayrpeter oraz Nils Mani ze Szwajcarii.
W zawodach Pucharu Świata zadebiutował 12 marca 2014 roku w Lenzerheide, gdzie zajął czternaste miejsce w biegu zjazdowym. Tym samym już w swoim debiucie zdobył pierwsze pucharowe punkty. Był to jego jedyny start w zawodach tego cyklu w sezonie 2013/2014. Ostateczne zajął 113. miejsce w klasyfikacji generalnej. Nie startował na mistrzostwach świata ani igrzyskach olimpijskich.
Mistrzostwa świata w hokeju na lodzie mężczyzn – coroczny turniej międzynarodowy w hokeju na lodzie mężczyzn, organizowany przez Międzynarodową Federację Hokeja na Lodzie (IIHF). Po raz pierwszy odbył się podczas letnich igrzysk w Antwerpii. Jest to najważniejszy z dorocznych turniejów hokejowych na świecie.
W 1908 roku powstał podmiot zajmujący się organizacją mistrzostw świata w hokeju – Międzynarodowa Federacja Hokeja na Lodzie (dalej IIHF). Prekursorem mistrzostw świata były mistrzostwa Europy, które po raz pierwszy odbyły się w 1910 roku. Za pierwsze mistrzostwa świata w hokeju na lodzie uważa się turniej, który został przeprowadzony podczas letnich igrzysk olimpijskich w 1920 roku w Antwerpii. W latach 1920–1968 hokejowy turniej olimpijski również był utożsamiany z mistrzostwami świata w tym sporcie. Pierwsze mistrzostwa świata niezależne od igrzysk olimpijskich odbyły się w 1930 roku. W turnieju brało udział dwanaście reprezentacji. Rok później, w 1931 roku, w zawodach wzięło udział dziesięć drużyn, które w fazie początkowej turnieju rywalizowały w rundzie kwalifikacyjnej rozegranej systemem kołowym. Z rundy kwalifikacyjnej wyłonione zostały drużyny, które następnie walczyły ze sobą w rundzie medalowej. Końcowa klasyfikacja w tej rundzie decydowała o przyznaniu medali. Taką formułę turnieju wykorzystywano do 1992 roku, chociaż w tym czasie wprowadzono kilka niewielkich zmian. W 1951 roku trzynaście reprezentacji zostało podzielonych na dwie grupy. Najlepsze siedem (grupa A) rywalizowało o mistrzostwo świata. Pozostałe sześć (grupa B) grało wyłącznie dla poprawienia swoich pozycji w rankingu. Podczas kongresu w 1990 roku IIHF wdrożyła system play-offów. Wraz z powiększaniem się IIHF coraz więcej państw brało udział w mistrzostwach świata, przez co wprowadzono większą liczbę grup (później ich nazwę zmieniono na dywizje).
Obecna formuła mistrzostw świata przewiduje udział 16 zespołów w grupie mistrzowskiej (elita), 12 zespołów w I Dywizji oraz 12 zespołów w II Dywizji. Jeśli w turnieju weźmie udział większa niż 40 liczba drużyn, rywalizują one w III Dywizji. Reprezentacje na mistrzostwach świata elity najpierw rywalizują podzielone na dwie grupy, z których wyłonione zostają po cztery najlepsze drużyny. Kolejnym etapem jest faza pucharowa (play-off), której zwycięska reprezentacja zostaje mistrzem świata. Na przestrzeni lat dochodziło do kilku zmian zasad dotyczących przebiegu turniejowej rozgrywki. W 1969 roku dopuszczono bodiczkowanie we wszystkich trzech strefach lodowiska. Na początku lat 70. wprowadzono wymóg noszenia kasków przez zawodników i masek przez bramkarzy, a w 1992 roku do rozgrywki włączono rzuty karne. Obecnie zasady stosowane w rozgrywkach organizowanych przez IIHF nieco odbiegają od zasad wykorzystywanych w NHL. Od 1977 roku mistrzostwa świata są otwarte dla wszystkich zawodników, zarówno amatorów jak i zawodowców. IIHF wymaga, by każdy zawodnik reprezentujący dane państwo na mistrzostwach był jego obywatelem, a w przypadku zmiany obywatelstwa wymaga występowania w lidze tego kraju przez określony czas.
Kanada była pierwszą drużyną, która zdominowała turnieje mistrzostw świata, wygrywając je między 1930 a 1952 rokiem dwanaście razy. W tym okresie również liczącymi się zespołami były reprezentacje Stanów Zjednoczonych, Czechosłowacji, Szwecji, Wielkiej Brytanii i Szwajcarii. Reprezentacja Związku Radzieckiego w turnieju zadebiutowała w 1954 roku i szybko stała się równorzędnym rywalem dla Kanady. Od 1963 roku do rozpadu ZSRR w 1991 roku tylko trzy inne państwa zdobywały medale: Kanada, Czechosłowacja i Szwecja. Rosja po raz pierwszy wystartowała w mistrzostwach świata w 1992, a Czechy i Słowacja w 1993. W XXI wieku rywalizacja stała się bardziej otwarta, ponieważ zespoły „wielkiej szóstki” – Kanada, Czechy, Finlandia, Rosja, Szwecja i Stany Zjednoczone – jak również Słowacja były bardziej wyrównane.
Jako że mistrzostwa świata odbywają się w tym samym czasie, co rozgrywki play-off o Puchar Stanleya w NHL, wielu z czołowych zawodników reprezentacji nie bierze udziału w mistrzostwach, gdyż północnoamerykańscy zawodnicy i kibice uważają je za drugorzędne względem Pucharu Stanleya. Zawodnicy występujący w NHL biorą udział w meczach reprezentacji w przypadku wyeliminowania ich klubowej drużyny z walki o Puchar Stanleya.
Największą frekwencją cieszyły się 79. Mistrzostwa Świata w Hokeju na Lodzie rozgrywane w 2015 roku w Pradze i Ostrawie.
Zarządzająca międzynarodowym hokejem Międzynarodowa Federacja Hokeja na Lodzie, pierwotnie działająca pod nazwą Ligue Internationale de Hockey sur Glace (LIHG), została założona 15 maja 1908 roku, w czasach, gdy zorganizowany hokej wciąż dopiero się tworzył. Pierwszy mecz hokeja na lodzie w hali odbył się 3 marca 1875 roku w Victoria Skating Rink w Montrealu. W 1887 roku cztery kluby z Montrealu utworzyły Amateur Hockey Association of Canada (AHAC) i wdrożyły zorganizowany harmonogram rozgrywek. Lord Stanley podarował Puchar Stanleya, który osoby zarządzające AHAC postanowiły przyznać najlepszej drużynie w rozgrywkach. Eastern Canada Amateur Hockey Association (ECAHA) został zawiązany w 1905 roku, w którego zespołach występowali zarówno hokeiści zawodowi, jak i amatorzy. Ostatecznie ECAHA został rozwiązany, w wyniku czego został utworzony National Hockey Association (NHA).
Prekursorem mistrzostw świata były mistrzostwa Europy w hokeju na lodzie, po raz pierwszy zorganizowane w szwajcarskiej wiosce Les Avants w styczniu 1910 roku. Był to pierwszy oficjalny turniej przeznaczony dla drużyn narodowych. Udział w nim wzięły: Wielka Brytania, Niemcy, Belgia i Szwajcaria. Wraz z rozwojem profesjonalnego hokeja w Ameryce Północnej, w 1917 roku powstała tam największa profesjonalna liga na świecie, National Hockey League (NHL). Mistrzostwa Europy rozgrywano przez pięć kolejnych lat, natomiast między 1915 a 1920 nie odbywały się one z powodu I wojny światowej.
Za pierwsze mistrzostwa świata w hokeju na lodzie IIHF uznaje turniej, który odbył się podczas Letnich Igrzysk Olimpijskich 1920 w Antwerpii. Jego organizatorem był komitet, którego członkiem był przyszły prezydent IIHF Paul Loicq. Turniej odbywał się w dniach 23–29 kwietnia; wzięło w nim udział siedem drużyn: Kanada, Czechosłowacja, Stany Zjednoczone, Szwajcaria, Szwecja, Francja i Belgia. Kanadę reprezentowała drużyna Winnipeg Falcons, która zdobyła złoto, deklasując rywali ze stosunkiem bramek 27–1. Amerykanie i Czechosłowacy kolejno zdobyli srebrny i brązowy medal. W 1921 roku w Lozannie decyzją kongresu olimpijskiego pierwsze zimowe igrzyska olimpijskie zostały zorganizowane w 1924 roku w Chamonix, aczkolwiek jako zimowe igrzyska olimpijskie w tamtym czasie zostały uznane tylko przez Międzynarodowy Komitet Olimpijski (MKOl). Oficjalnie za takie zostały one uznane w 1926 roku podczas 25. sesji MKOl w Lizbonie.
Każdy kolejny turniej olimpijski w hokeju na lodzie do igrzysk w 1968 roku włącznie jest uznawany za mistrzostwa świata w tej dyscyplinie. Kanada zdobyła złoty medal na igrzyskach w 1924 i 1928 roku. W 1928 roku Szwedzi i Szwajcarzy zdobyli swoje pierwsze medale – kolejno srebrny i brązowy. Zadebiutowała reprezentacja Niemiec, która zakończyła turniej na dziewiątym miejscu.
Pierwsze mistrzostwa świata zorganizowane niezależnie od igrzysk olimpijskich odbyły się w 1930 roku w trzech europejskich miastach: Chamonix, Wiedniu i Berlinie.
Reprezentowana przez drużynę Toronto CCMs Kanada w meczu o złoto pokonała reprezentację Niemiec, a Szwajcarzy zdobyli brąz. Kolejne dwa turnieje ponownie wygrała drużyna kanadyjska – w 1931 roku reprezentowana przez Manitoba Grads, a w kolejnym turnieju olimpijskim w 1932 roku przez Winnipeg Winnipegs. Na mistrzostwach świata w 1933 roku w Pradze złoto przypadło reprezentacji Stanów Zjednoczonych, która została pierwszą niekanadyjską drużyną w historii wygrywającą ten turniej. Do 2016 roku był to jedyny złoty medal Stanów Zjednoczonych na turnieju mistrzostw świata niebędącym jednocześnie turniejem na igrzyskach olimpijskich. Dwa dni przed Zimowymi Igrzyskami Olimpijskimi 1936 w Garmisch-Partenkirchen kanadyjscy oficjele złożyli protest dotyczący dwóch graczy brytyjskiego zespołu – Jamesa Fostera i Alexa Archera, którzy grali w Kanadzie, ale przenieśli się bez zgody do klubów występujących w English National League. Dawało im to możliwość występowania w barwach Wielkiej Brytanii podczas igrzysk. IIHF przyznała rację Kanadyjczykom, ale reprezentacja Wielkiej Brytanii zagroziła wycofaniem się z turnieju w przypadku wykluczenia dwójki zawodników. Na krótko przed rozpoczęciem igrzysk Kanadyjczycy wycofali protest. Wielka Brytania jako pierwsza drużyna w historii igrzysk była lepsza od Kanady i zdobyła olimpijskie złoto. Kanadyjczycy zdobyli srebro, a Amerykanie brąz. W pozostałych mistrzostwach świata rozgrywanych w latach 30. za każdym razem triumfowała Kanada. W mistrzostwach świata w 1939 roku po raz pierwszy wystąpiła drużyna reprezentująca Finlandię. II wojna światowa zmusiła do rezygnacji z organizowania igrzysk w 1940 i 1944 roku oraz mistrzostw świata w latach 1941–1946.
Po II wojnie światowej reprezentacja Czechosłowacji szybko stawała się jedną z czołowych drużyn świata. Byli najlepsi podczas mistrzostw świata w 1947 roku, aczkolwiek nie uczestniczyła w nich reprezentacja Kanady. W 1949 roku reprezentacja Czechosłowacji stała się trzecią drużyną, która zdobyła złoto w mistrzostwach świata, w których udział brali również Kanadyjczycy. Niedługo przed igrzyskami w Sankt Moritz w 1948 roku światło dzienne ujrzał konflikt między dwoma amerykańskimi związkami hokejowymi – American Hockey Association (AHA) i Amateur Athletic Union (AAU). AAU, który zarządzał amatorskim hokejem w Stanach Zjednoczonych od 1930 roku, został wykluczony przez IIHF w 1947 roku, kiedy odmówił wsparcia drużyny składającej się z graczy z AHA. AAU stał na stanowisku, że pensje zawodników zrzeszonych w AHA są jawne, a w tamtym czasie igrzyska olimpijskie były przeznaczone wyłącznie dla amatorów (zarabianie na grze wykluczało amatorskość). Osiągnięto kompromis, dzięki czemu drużyna AHA została dopuszczona do turnieju, jednak nie była uznawana za oficjalnego uczestnika. Ostatecznie zajęła czwarte miejsce, ale po zakończeniu turnieju została zdyskwalifikowana. Zarówno Czechosłowacja, jak i reprezentująca Kanadę drużyna RCAF Flyers, wygrały po siedem spotkań, a w meczu bezpośrednim padł remis. Złoto przyznano na podstawie średniej liczby bramek zdobytych w trakcie turnieju – Kanadyjczycy ze średnią 13,8 gola na mecz zdobyli złoto; Czechosłowakom, którzy strzelali średnio 4,4 gola na mecz, przyznano srebrny medal.
W 1950 roku reprezentacja Czechosłowacji, najlepsza drużyna na świecie w pierwszych kilku latach po II wojnie światowej, została pozbawiona możliwości obrony tytułu. W zaledwie kilka lat po wojnie kraj opuściło wielu sportowców (m.in. późniejszy zwycięzca Wimbledonu – Jaroslav Drobný). Komunistyczne władze, chcące zastraszyć czeskie społeczeństwo i zniechęcić sportowców do kolejnych wyjazdów za granicę, za pomocą Sądu Państwowego w Pradze w zaledwie dwudniowym procesie skazały piętnastu hokeistów reprezentacji Czechosłowacji na kary od 8 miesięcy do 15 lat pozbawienia wolności. Za powód prześladowań komuniści podali domniemaną współpracę sportowców z zachodnimi szpiegami. Na najdłuższą karę został skazany m.in. domniemany przywódca „spisku”, najlepszy bramkarz na świecie Bohumil Modrý, który w wyniku wieloletniej przymusowej pracy w kopalni uranu w Jáchymowie zmarł niedługo po opuszczeniu obozu, w wieku 47 lat. Jedna z najlepszych reprezentacji w historii międzynarodowego hokeja na lodzie została nazwana przez IIHF „generacją straconą”.
Turniej mistrzowski w 1951 roku odbył się w Paryżu. Ze względu na dużą liczbę drużyn i różniące je umiejętności sportowe po raz pierwszy w historii uczestników podzielono na dwie grupy: z rywalizującymi o medale drużynami grupę A oraz składającą się z pozostałych, słabszych reprezentacji grupę B (nazwaną Critérium Européen). Reprezentowana przez Lethbridge Maple Leafs Kanada zdobyła swój 14. tytuł mistrzów świata. Dzięki korzystniejszemu stosunkowi bramek wicemistrzami świata i mistrzami Europy zostali Szwedzi. Na najniższym stopniu podium stanęli Szwajcarzy. Kanadyjczycy zdeklasowali swoich rywali zdobywając w całym turnieju 62 bramki, tracąc zaledwie 6. Najlepsza w grupie B była reprezentacja Włoch.
Na igrzyskach w 1952 w Oslo Edmonton Mercurys zdobyli dla Kanady drugi z rzędu złoty medal olimpijski. Na kolejny tytuł mistrzów olimpijskich czekali oni 50 lat. Mistrzostwa w 1953 roku były pierwszymi, w których uczestniczyły wyłącznie europejskie drużyny. Kanadyjczycy i Amerykanie nie wysłali swoich reprezentacji. Reprezentacja Związku Radzieckiego, na której debiut liczono, zrezygnowała z występu. Powodem była kontuzja gwiazdy reprezentacji, Wsiewołoda Bobrowa, której doznał krótko przed rozgrywkami. Reprezentacja Czechosłowacji wycofała się w trakcie turnieju i wróciła do kraju z powodu śmierci prezydenta kraju Klementa Gottwalda. W efekcie turniej zakończyły tylko trzy drużyny: Szwecja, RFN i Szwajcaria. Niepokonani Szwedzi zdobyli swój pierwszy tytuł mistrzów świata.
Mistrzostwa świata w 1954 roku zostały nazwane przez IIHF „początkiem nowej ery w międzynarodowym hokeju”. Był to pierwszy międzynarodowy turniej reprezentacji Związku Radzieckiego. Pierwszą zorganizowaną ligę hokeja Sowieci utworzyli w 1946 roku, wcześniej koncentrując się na bandy. Prowadzeni przez trenera Arkadija Czernyszowa pierwsze sześć spotkań ukończyli niepokonani. Kanada reprezentowana przez East York Lyndhursts również nie poniosła porażki. W finale turnieju po raz pierwszy w rozgrywkach międzynarodowych doszło do spotkania reprezentacji Związku Radzieckiego i Kanady. Drużyna radziecka wygrała mecz 7–2 i została piątą reprezentacją ze złotym medalem mistrzostw świata. W 1955 roku mistrzostwa świata zorganizowano w RFN, gdzie w finale ponownie spotkały się oba zespoły. O meczu Kanadyjczyków ze Związkiem Radzieckim za oceanem było na tyle głośno, że kanadyjski spiker Foster Hewitt poleciał do Niemiec, by zapewnić swoim rodakom relację na żywo. Oba zespoły do finału podchodziły niepokonane. Kanada, reprezentowana przez Penticton Vees, pokonała hokeistów radzieckich 5–0 i odzyskała mistrzostwo świata. Na igrzyskach w 1956 roku w Cortina d’Ampezzo kanadyjska drużyna Kitchener-Waterloo Dutchmen uległa zarówno hokeistom radzieckim, jak i amerykańskim, plasując się na trzecim miejscu podium. Reprezentacja Związku Radzieckiego wygrała wszystkie ze swoich spotkań i zdobyła swój pierwszy złoty medal olimpijski. Na kolejne mistrzostwo świata radzieccy hokeiści musieli czekać siedem lat.
Mistrzostwa świata w 1957 roku odbyły się w Moskwie. W proteście przeciwko radzieckiej okupacji Węgier reprezentacje Kanady i Stanów Zjednoczonych nie przystąpiły do turnieju. Większość spotkań odbyła się w Hali Sportowej Łużniki, ale radzieckie władze zdecydowały, że mecz finałowy miał rozegrać się na pobliskim otwartym stadionie piłkarskim Łużniki. Spotkanie obserwowało co najmniej 55 tys. osób, co stanowiło rekord mistrzostw świata do 2010 roku. W decydującej o złocie potyczce reprezentacja gospodarzy podejmowała Szwedów. Mecz zakończył się remisem 3–3, ale dzięki sześciu zwycięstwom w poprzednich meczach hokeiści trzech koron zostali mistrzami świata (hokeiści radzieccy zanotowali pięć zwycięstw). Na mistrzostwa świata w 1958 roku powróciła reprezentacja Kanady, zdobywając dwa kolejne tytuły i w obu przypadkach wyprzedzając plasującą się na drugim miejscu reprezentację Związku Radzieckiego. Po turnieju w 1958 roku grający w reprezentującym Kanadę zespole Whitby Dunlops środkowy Connie Broden zdobył złoto mistrzostw świata, by następnie przenieść się do Montreal Canadiens i sięgnąć po Puchar Stanleya. Tym samym Broden stał się jedynym hokeistą w historii, który w tym samym roku zdobył złoty medal mistrzostw świata i Puchar Stanleya (zawodnicy występujący w klubie walczącym o Puchar Stanleya nie mogli występować na mistrzostwach świata). Na igrzyskach olimpijskich w 1960 roku w Squaw Valley do czołowej czwórki zaliczano Kanadę, Związek Radziecki, Czechosłowację i Szwecję. Wszyscy jednak zostali pokonani przez zespół amerykański, który zwyciężył we wszystkich siedmiu meczach w drodze do swojego pierwszego złotego medalu olimpijskiego.
Na turnieju w 1961 roku rozgrywanym w Genewie i Lozannie Czechosłowacja pokonała Związek Radziecki i zremisowała z Kanadą, dzięki czemu w decydującej rundzie wszystkie trzy zespoły miały szanse na złoto. Czechosłowacy odnieśli zwycięstwo nad Szwecją 5–2, a Kanada pokonała drużynę radziecką 5–1. O złocie zadecydowała korzystniejsza różnica bramek Kanady, reprezentowanej przez Trail Smoke Eaters, ostatnią drużynę klubową reprezentującą Kanadę na turnieju międzynarodowym. Ostatnia runda turnieju odbyła się w cieniu kontrowersji – reprezentacja Niemiec (RFN) odmówiła gry z drużyną NRD, by uniknąć możliwej ceremonii z wzniesieniem jej flagi przy jednoczesnym odegraniu hymnu (w taki sposób honorowano zwycięski zespół). Reprezentacja RFN była postrzegana jako faworyt spotkania, lecz mimo to prezydent niemieckiego związku hokejowego Willi Daume nie chciał ryzykować. Porażka z NRD byłaby wstydliwa, a on straciłby twarz w oczach niemieckiego narodu. Mecz został zaliczony jako zwycięstwo NRD 5–0. Na następne międzynarodowe rozgrywki Kanada wdrożyła program drużyny narodowej kierowany przez ojca Davida Bauera, jednak na kolejne mistrzostwo świata musiała czekać do 1993 roku. Mistrzostwa świata w 1962 roku po raz pierwszy zostały zorganizowane w Ameryce Północnej. Turniej odbył się w Denver, ale został zbojkotowany przez Związek Radziecki i Czechosłowację. Szwecja pokonała Kanadę po raz pierwszy w historii tych rozgrywek i zdobyła swój trzeci złoty medal mistrzostw świata.
Na mistrzostwach świata w 1963 roku w Sztokholmie Związek Radziecki zdobył złoto, rozpoczynając serię kolejnych dziewięciu triumfów na mistrzostwach świata. Igrzyska olimpijskie w 1964 roku w Innsbrucku wsławiły się tym, że były pierwszymi, w których Kanada nie zdobyła złotego medalu olimpijskiego w hokeju na lodzie. Radzieccy hokeiści wygrali wszystkie siedem spotkań. Kanadyjczycy z pięcioma zwycięstwami i dwoma porażkami mieli taką samą liczbę zwycięstw i porażek co Szwedzi i Czechosłowacy. Przed 1964 rokiem, w przypadku takiej samej liczby meczów wygranych i przegranych, o końcowej klasyfikacji decydowała różnica bramek w rundzie medalowej. Przy zastosowaniu tych zasad Kanada zakończyłaby turniej na trzecim miejscu, wyprzedzając Czechosłowację. Na turnieju olimpijskim w Innsbrucku zasady zostały jednak zmienione. Do ustalenia różnicy bramek wzięto pod uwagę wszystkie mecze, a nie jak dotychczas tylko z rundy medalowej. W efekcie reprezentacja Kanady została bez medalu. W tamtym czasie igrzyska olimpijskie były traktowane jak mistrzostwa świata. Jeśli zastosowanoby niezmienione zasady z tych rozgrywek, Kanada zakończyłaby turniej z brązowym medalem mistrzostw świata. W kwietniu 2005 roku IIHF przyznała, że nastąpiła pomyłka i ogłosiła, że zweryfikowała ówczesną decyzję i przyzna kanadyjskiej reprezentacji z 1964 roku brązowy medal. Jednakże dwa miesiące później IIHF zmieniła swoją decyzję, a we wrześniu odrzuciła kanadyjskie odwołanie.
Reprezentacja Związku Radzieckiego zdominowała pozostałe turnieje dekady. Po 1963 przez cztery lata była niepokonana na turniejach olimpijskich i mistrzostw świata. Radziecka seria zwycięstw została przerwana przez Czechosłowaków na igrzyskach olimpijskich w 1968. Mimo tej porażki i tak zdobyli złoto. Igrzyska w 1968 były ostatnimi, na których turniej w hokeju na lodzie był jednoznaczny z mistrzostwami świata. W 1969 roku doszło do dwóch „najbardziej emocjonujących meczów w historii międzynarodowego hokeja” pomiędzy Związkiem Radzieckim a Czechosłowacją. Prawo do zorganizowania turnieju pierwotnie otrzymała Czechosłowacja, ale została ona zmuszona do rezygnacji w wyniku tzw. operacji „Dunaj”, czyli inwazji wojsk Układu Warszawskiego na Czechosłowację w sierpniu 1968 roku. Turniej odbył się w Sztokholmie, a przy istniejących napięciach w międzynarodowych stosunkach między oboma krajami, Czechosłowacy byli zdeterminowani, by pokonać radzieckich hokeistów. Świadczyło o tym zdanie wypowiedziane w wywiadzie wiele lat później przez ówczesnego kapitana Jozefa Golonki: „powiedzieliśmy sobie, że jeśli mielibyśmy nawet umrzeć na lodowisku, musimy ich pokonać”. Oba spotkania zakończyły się zwycięstwem Czechosłowacji 2–0 i 4–3. Mimo to przegrali oba mecze ze Szwecją i ostatecznie zdobyli brązowy medal.
Przy ciągłym wzroście jakości europejskich drużyn Kanadyjski Amatorski Związek Hokeja (CAHA) zwrócił uwagę, że kanadyjscy amatorzy nie byli już konkurencją dla hokeistów ze starego kontynentu i zaczął nalegać na możliwość korzystania z graczy występujących w ligach zawodowych. Na kongresie IIHF w 1969 roku IIHF pozwoliła Kanadzie na powołanie do reprezentacji na mistrzostwa świata w 1970 roku dziewięciu zawodowców występujących poza NHL. Prawa do organizacji mistrzostw po raz pierwszy w historii zostały przyznane Kanadzie, a dokładniej miastom Montreal i Winnipeg. Podjęte na kongresie w Szwajcarii postanowienie Międzynarodowej Ligi Hokeja na Lodzie o dopuszczenie graczy zawodowych na MŚ 1970, zostało poddane krytyce w specjalnej uchwale z lipca 1969, wydanej przez federację hokeja ZSRR, która uznała planowane zmiany za „cios wymierzony w amatorski światowy hokej i sprzyja przenikaniu złych obyczajów z zawodowego hokeja”. Decyzja o korzystaniu z zawodowców została cofnięta w styczniu 1970 roku po tym, jak prezydent MKOl Avery Brundage oświadczył, że status hokeja jako sportu olimpijskiego będzie zagrożony, jeśli zmiana wejdzie w życie. W marcu 1970 IIHF odrzuciła kanadyjski wniosek o dopuszczenie do MŚ zawodowców, wskutek czego Kanada zapowiedziała nieprzystąpienie do turnieju mistrzowskiego. W efekcie kadra Kanady nie wzięła udziału także w igrzyskach w 1972 i 1976 roku. Ponadto Kanada zrzekła się prawa do organizacji mistrzostw świata w 1970, więc przeniesiono je do Sztokholmu.
Reprezentacja Związku Radzieckiego, na czele z bramkarzem Władisławem Trietjakiem, a także napastnikami Walerijem Charłamowem, Aleksandrem Jakuszewem, Władimirem Pietrowem i Borisem Michajłowem, zdobyła złoto na mistrzostwach świata w 1970 i 1971 roku oraz złoto olimpijskie w 1972 roku. Rok 1972 przeszedł do historii jako rok, w którym po raz pierwszy niezależnie od siebie zorganizowano turniej na igrzyskach olimpijskich i turniej mistrzostw świata. Na mistrzostwach świata w Pradze drużyna gospodarzy przerwała serię zwycięstw Związku Radzieckiego i zdobyła złoto, na które czekała od 1949 roku. Radziecka drużyna szybko wróciła na zwycięską ścieżkę, triumfując w mistrzostwach świata w 1973 i 1974 roku, aczkolwiek w drugim z nich zostali oni wysoko pokonani przez Czechosłowaków. Była to jedna z najwyższych porażek w historii występów hokejowej reprezentacji Związku Radzieckiego w rozgrywkach międzynarodowych. Turniej mistrzostw świata w 1976 roku odbył się w Katowicach. W dniu otwarcia Polska pokonała Związek Radziecki 6–4 dzięki hat-trickowi Wiesława Jobczyka i dyspozycji w bramce Andrzeja Tkacza. Była to jedna z największych niespodzianek w historii międzynarodowego hokeja – zwłaszcza, że dwa miesiące wcześniej, na turnieju olimpijskim, Polacy ulegli Sowietom 1–16. Na mistrzostwach świata radzieccy hokeiści ponieśli jeszcze dwie porażki i zdobyli srebro, natomiast złoto wywalczyła Czechosłowacja. Polska ukończyła turniej na siódmym miejscu i została zdegradowana do grupy B, gdzie zespoły grają wyłącznie w celu poprawienia swojej pozycji w rankingu (obecnie znana jako I Dywizja).
W 1975 roku prezydentem IIHF został Günther Sabetzki, który pomógł rozwiązać spór z CAHA. IIHF zezwoliła na „otwartą rywalizację” wszystkich zawodników w mistrzostwach świata oraz przesunęła je na późniejszą część sezonu, by zawodnicy niebiorący udziału w play-offach NHL mogli w nich uczestniczyć. Mimo to hokeiści występujący w NHL wciąż nie byli dopuszczani do gry na igrzyskach olimpijskich, z jednej strony z powodu niechęci władz NHL do przerywania rozgrywek w środku sezonu, a z drugiej strony z powodu polityki MKOl dotyczącej wyłącznej amatorskości zawodników. Ponadto IIHF zgodziła się udzielić wsparcia Canada Cup – zawodom mającym na celu zgromadzenie najlepszych zawodników z czołowych reprezentacji świata.
Mistrzostwa w 1976 roku w Katowicach były pierwszymi z udziałem zawodowców. Mimo obowiązującej nowej reguły, skorzystała z niej tylko reprezentacja Stanów Zjednoczonych, powołując ośmiu hokeistów Minnesota North Stars i Minnesota Fighting Saints. Pierwsze w pełni otwarte mistrzostwa świata odbyły się w 1977 roku w Wiedniu. Po raz pierwszy udział wzięli aktywni kanadyjscy zawodnicy NHL, w tym dwukrotny MVP NHL Phil Esposito. Reprezentacje Szwecji i Finlandii wzmocniły swoje składy hokeistami z NHL i WHA. Wielu z kanadyjskich zawodników nie było przygotowanych do turnieju i nie zaznajomiło się z zasadami obowiązującymi w meczach międzynarodowych. Kanada zakończyła turniej na czwartym miejscu, przegrywając oba spotkania ze Związkiem Radzieckim z łącznym wynikiem 2–19. Czechosłowacja zdobyła złoto, zostając trzecią ekipą broniącą tytuł mistrzowski (po reprezentacjach Kanady i Związku Radzieckiego).
Wraz z przystąpieniem do turnieju zawodowców, w IIHF obawiano się, że amatorzy i młodzi zawodnicy stracą miejsce w składach zespołów. W rezultacie mistrzostwom świata U-20 w hokeju na lodzie, rozgrywanym dorocznie od 1974 roku jako nieoficjalny turniej zamknięty, nadano pełny status mistrzostw świata. Pierwszą edycję zorganizowano po mistrzostwach świata w 1977, lecz była ona przeznaczona wyłącznie dla zawodników poniżej 20. roku życia. W 1999 roku utworzono mistrzostwa świata do lat 18, które zwykle są rozgrywane w kwietniu. Zazwyczaj nie bierze w nich udziału część czołowych hokeistów z Ameryki Północnej, ponieważ w tym okresie jest zaangażowana w grę w play-offach lig juniorskich.
Począwszy od 1978 drużyna Związku Radzieckiego zdobyła pięć kolejnych tytułów mistrzów świata, będąc niepokonaną od 1981 roku, przez turniej olimpijski w 1984 roku, po rok 1985. W tym okresie Kanada pozostawała w światowej czołówce, zdobywając trzy brązowe medale. W latach igrzysk olimpijskich w 1980, 1984 i 1988 turnieje mistrzostw świata nie odbyły się.
Mistrzostwa świata w 1987 roku w Wiedniu odbyły się w cieniu kilku kontrowersji. Na początku turnieju w składzie reprezentacji RFN znajdował się Miroslav Sikora, polsko-niemiecki napastnik, który na mistrzostwach świata U-20 reprezentował Polskę. Sikora został naturalizowanym obywatelem RFN i wystąpił w pierwszych trzech spotkaniach, zdobywając bramkę w wygranym 3–1 spotkaniu z Finlandią. Po meczu Finowie złożyli protest, domagając się weryfikacji wyniku, ponieważ Niemcy wystawili w składzie nieuprawnionego zawodnika. W tamtym czasie hokeiści, bez względu na okoliczności, nie mogli zmienić reprezentowanego państwa na inne. IIHF przyznała rację i dwa punkty za zwycięstwo Finom.
Niemieccy przedstawiciele złożyli protest w austriackim sądzie rejonowym. Sąd przyznał rację Niemcom i oddalił decyzję IIHF, dzięki czemu mogli zachować punkty za zwycięstwo. Wynik ten wpłynął na końcowe pozycje drużyn, ponieważ w przypadku podtrzymania decyzji IIHF o odebraniu punktów Niemcom, to Finowie – nie Szwedzi – awansowaliby do rundy medalowej. Finowie odnieśli tylko dwa zwycięstwa i odpadli z rywalizacji już w rundzie grupowej, natomiast Szwedzi zdobyli pierwszy złoty medal mistrzostw świata od 1962 roku. Kontrowersje wzbudzał również format turnieju: reprezentacja Związku Radzieckiego ukończyła turniej niepokonana, ale to Szwedzi, którzy przegrali trzy spotkania w pierwszej rundzie grupowej, zdobyli złoto dzięki różnicy bramek w wyniku wysokiego zwycięstwa 9–0 nad Kanadą.
Przed 1989 rokiem zawodnicy żyjący w Związku Radzieckim, Czechosłowacji i pozostałych krajach za „żelazną kurtyną” nie mieli możliwości opuszczenia swojej ojczyzny, by występować w NHL. W marcu 1989 roku Siergiej Priachin został pierwszym członkiem radzieckiej reprezentacji, który otrzymał pozwolenie na występy w nieradzieckiej drużynie. Kilku innych zawodników, w tym Igor Łarionow i Wiaczesław Fietisow, również chciało występować w NHL. Radzieckie władze zdecydowały się pozwolić opuścić kraj tym zawodnikom, jeśli wystąpią w ostatnim turnieju w barwach drużyny narodowej. Zawodnicy przystali na tę propozycję, w efekcie czego reprezentacja Związku Radzieckiego zdobyła swój 21. tytuł mistrzów świata. Krótko później w NHL zaczęło grać coraz więcej
radzieckich hokeistów. Wielu z najlepszych zawodników opuściło radziecką ligę, w tym cała „Rosyjska Piątka” (zwana też „Green Unit”) – Igor Łarionow, Wiaczesław Fietisow, Władimir Кrutow, Siergiej Makarow i Aleksiej Kasatonow. W kolejnym roku drużyna radziecka była zdezorganizowana, a mimo tego zwyciężyła w mistrzostwach świata w 1990 roku. Był to ostatni turniej mistrzowski, w którym triumfowała reprezentacja Związku Radzieckiego. W 1991 roku szwedzki napastnik Mats Sundin – pierwszy Europejczyk wydraftowany z numerem 1 w NHL – poprowadził swoją drużynę po złoty medal. Sowieci zdobyli brąz – ostatni medal w historii tej reprezentacji. Podczas turnieju mistrzostw świata w 1991 roku po raz 66. i zarazem ostatni rozdano medale mistrzostw Europy. W tym rankingu uwzględniano mecze wyłącznie przeciwko reprezentacjom kontynentu. Mistrzem Europy została reprezentacja Związku Radzieckiego, srebro przyznano Szwedom, a brąz Finom.
W grudniu 1991 roku ZSRR przestał istnieć. Dziewięć byłych republik radzieckich zostało włączonych do struktur IIHF i rozpoczęło swoje występy na arenie międzynarodowej. Rosja została sukcesorem Związku Radzieckiego. Przy tak dużym napływie nowych reprezentacji IIHF zwiększyła liczbę miejsc na mistrzostwach z ośmiu do dwunastu. Od 1963 do 1991 roku reprezentacje tylko czterech państw triumfowały w mistrzostwach świata: Związku Radzieckiego, Czechosłowacji, Szwecji i Kanady. Sowieci w każdym turnieju mistrzowskim, w którym brali udział, zdobywali medal (od 1954 do 1991). Na mistrzostwach w 1992 roku Szwedzi wywalczyli drugie z rzędu złoto. Finowie sięgnęli po srebrny medal – ich pierwszy medal mistrzostw świata w historii (Finlandia wcześniej zdobyła srebro na turnieju olimpijskim w 1988 roku).
1 stycznia 1993 Czechosłowacja podzieliła się na dwa osobne państwa: Czechy i Słowację. IIHF uznała Czechy prawnym następcą Czechosłowacji, co pozwoliło reprezentacji tego kraju utrzymać pozycję w najwyższej grupie mistrzostw świata, podczas gdy Słowacja musiała rozpoczynać rozgrywki w najniższej dywizji (grupa C). Cała następna dekada została zdominowana przez tzw. „wielką szóstkę” – Kanadę, Czechy, Finlandię, Rosję, Szwecję i Stany Zjednoczone. Od 1992 do 1996 roku pięć różnych reprezentacji zostawało mistrzami świata. Na mistrzostwach w 1993 roku Rosja zdobyła swój pierwszy tytuł mistrzów świata jako niezależne państwo, a Czesi zdobyli swój pierwszy medal (brązowy). W 1994 roku reprezentacja Kanady odniosła zwycięstwo we wszystkich spotkaniach rundy grupowej, a w finale pokonała reprezentację Finlandii, zdobywając pierwszy od 1961 roku tytuł mistrzów świata. Następnego roku turniej odbył się w Szwecji. Finlandia zdobyła swój pierwszy złoty medal mistrzostw świata. Poprowadzeni przez pierwszą linię złożoną z Saku Koivu, Ville Peltonena i Jere Lehtinena w meczu o mistrzostwo pokonali Szwedów. W 1995 roku rywalizująca w grupie B reprezentacja Słowacji z Peterem Šťastným na czele awansowała do grupy A, w której rywalizowała przez następne lata. W 1996 roku Czesi zdobyli swoje pierwsze mistrzostwo świata jako odrębne państwo. W tym okresie spośród drużyn „wielkiej szóstki” tylko Stanom Zjednoczonym nie udało się zdobyć złotego medalu, chociaż w 1996 roku odnieśli zwycięstwo w Pucharze Świata. W połowie lat 90. kilka nowych zespołów jak Łotwa, Białoruś, Kazachstan i Ukraina, szybko wzmacniało swoją pozycję w światowym hokeju, więc reprezentacjom starszych krajów, takich jak Austria, Włochy i Szwajcaria, groził spadek do grupy B. IIHF, mając na uwadze wizję spadku przychodów z tytułu reklam w tych krajach, zwiększyła liczbę reprezentacji do 16, począwszy od 1998 roku.
W latach 1996–2001 Czesi zdobyli sześć kolejnych medali mistrzostw świata, w tym złote w 1999, 2000 i 2001 roku, oraz złoto olimpijskie na igrzyskach w 1998 roku w Nagano. W 2002 roku uważani za faworytów do złota Czesi odpadli z turnieju w jego ćwierćfinale, ulegając drużynie rosyjskiej. O mistrzostwie zadecydował pojedynek Rosjan ze Słowakami. Słowacki prawoskrzydłowy Peter Bondra strzelił bramkę w ostatnich dwóch minutach gry, dzięki czemu Słowacja zdobyła swój pierwszy złoty medal mistrzostw świata. Podczas mistrzostw w 2003 roku Szwedzi dokonali jednego z największych powrotów w historii turnieju – mimo początkowo niekorzystnego wyniku 1–5 zdołali wyjść na prowadzenie i ostatecznie wygrali ćwierćfinałowe spotkanie 6–5. Na tym samym turnieju doszło również do jednej z największych niespodzianek w jego historii. Powracająca po 54 latach do elity reprezentacja Danii zwyciężyła reprezentację Stanów Zjednoczonych. Po tej porażce Amerykanie nie potrafili się już podnieść i przegrali kolejne dwa spotkania grupowe. Po raz pierwszy od 1983 roku hokeiści z Ameryki Północnej byli zagrożeni spadkiem do niższej dywizji. Pomimo wygranej w rundzie o utrzymanie w elicie, zajęli oni najniższe, 13. miejsce w historii ich występów na mistrzostwach świata. W meczu finałowym między Szwecją a Kanadą konieczna była dogrywka. W 13. minucie padła zwycięska bramka dla Kanady a jej strzelcem był Anson Carter, jednak na ogłoszenie zwycięstwa hokeiści musieli czekać 10 minut – tyle czasu zajęło sędziom analizowanie powtórek pod kątem przekroczenia przez krążek linii bramkowej. W kolejnym roku doszło do rewanżu między oboma zespołami, zwycięstwo ponownie odnieśli Kanadyjczycy.
Sezon 2004–2005 rozgrywek NHL początkowo został zawieszony, a ostatecznie odwołany z powodu braku porozumienia między władzami NHL a NHLPA w sprawie wysokości zarobków zawodników NHL. Mistrzostwa świata w 2005 roku, w których udział wzięło więcej czołowych hokeistów z NHL niż zazwyczaj, zakończyły się triumfem reprezentacji Czech. Na igrzyskach olimpijskich w 2006 roku w Turynie Szwecja zdobyła złoty medal, pokonując w spotkaniu finałowym Finlandię. Trzy miesiące później Szwecja zwyciężyła w mistrzostwach świata i została pierwszą drużyną, która zdobyła złoto olimpijskie i złoto mistrzostw świata w jednym roku. Mistrzostwa w 2007 roku w Moskwie okazały się zwycięskie dla Kanady, która w meczu o złoto zwyciężyła Finlandię. Kolejny turniej po raz pierwszy został zorganizowany w Kanadzie. Po bramce Ilji Kowalczuka w dogrywce Rosja pokonała ekipę gospodarzy i sięgnęła po pierwsze złoto od 1993 roku. Rosjanie obronili tytuł mistrzowski w 2009 roku, ponownie pokonując Kanadę (2–1). W tym samym roku dyrektor NHLPA Paul Kelly zasugerował, by mistrzostwa świata odbywały się co drugi rok oraz przerywanie rozgrywek NHL, by umożliwić występy wszystkim zawodnikom. Prezydent IIHF René Fasel odniósł się do propozycji, twierdząc, że turniej jest związany kontraktami telewizyjnymi i tak duża zmiana byłaby trudna do wdrożenia.
Turniej w 2010 roku odbył się w Niemczech. Inaugurujące mistrzostwa świata spotkanie między drużyną gospodarzy a Stanami Zjednoczonymi zostało rozegrane na Veltins-Arena w Gelsenkirchen. Mecz z trybun obserwowało 77 803 osób, co było rekordem frekwencji na meczu hokejowym do 11 grudnia 2010 roku (wtedy spotkanie Michigan Wolverines z Michigan State Spartans obserwowało 104 173 osób). W rundzie grupowej zanotowano kilka niespodziewanych wyników, w tym pierwsze w historii mistrzostw świata zwycięstwo Szwajcarów z Kanadyjczykami, porażka Czechów z Norwegami oraz zwycięstwo Duńczyków nad Finami i Amerykanami na drodze do ich pierwszego występu w ćwierćfinale. Drużyna gospodarzy, która rozegrany rok wcześniej turniej zakończyła na 15. miejscu i uniknęła relegacji do I Dywizji ze względu na organizację następnych mistrzostw, awansowała do półfinałów po raz pierwszy od wdrożenia systemu play-off. Niemcy zakończyli turniej na 4. miejscu, przegrywając w meczu o brąz ze Szwedami. W meczu o złoto Czesi pokonali drużynę rosyjską, kończąc jej serię 27 kolejnych zwycięstw.
Turniej mistrzowski w 2011 roku zorganizowała Słowacja, po raz pierwszy od rozpadu Czechosłowacji w 1993 roku.
Po pokonaniu Szwedów 6–1 Finlandia zdobyła swój drugi złoty medal mistrzostw świata. Czesi okazali się lepsi od Rosjan i to oni sięgnęli po brązowy medal. Kolejne dwa turnieje, w 2012 i 2013 roku, zorganizowały wspólnie dwa państwa – Finlandia i Szwecja. Wstępnie w 2012 roku impreza miała odbyć się w Finlandii, a w 2013 roku w Szwecji. Obie federacje oraz IIHF postanowiły obie edycje zorganizować razem. Dzięki temu zawodnicy i kibice mieli do dyspozycji dwie podstawowe areny – we wcześniejszych edycjach dodatkowa arena przeważnie była mniejsza i przyciągała mniejszą liczbę widzów. Ponadto drużyny fińska i szwedzka mogły występować przed własną publicznością dwa lata z rzędu, mimo że jak pokazywała historia, niekoniecznie musi działać to na korzyść drużyny gospodarza (przed 2012 rokiem jedynym gospodarzem, który został złotym medalistą mistrzostw świata, był Związek Radziecki w 1986 roku). W 2012 roku po złoto sięgnęła Rosja, pokonując w meczu finałowym Słowację, brąz wywalczyli Czesi po spotkaniu z Finami. W 2013 roku do finału dotarli Szwajcarzy, którzy w poprzednich meczach nie odnieśli porażki, jednak w meczu o złoto ulegli 1–5 Szwedom. Był to pierwszy medal dla Szwajcarii od 1953 roku. Natomiast Szwedzi zostali pierwszymi mistrzami świata będącymi w roli gospodarza turnieju od czasu Związku Radzieckiego w 1986 roku.
W 2014 roku mistrzostwa odbyły się na Białorusi. Po wyborze gospodarza turnieju zaistniały kontrowersje. Parlament Europejski i inne instytucje Unii Europejskiej domagały się, by mistrzostwa świata w 2014 roku nie odbywały się na Białorusi. Specjalny list w tej sprawie wystosował przewodniczący Parlamentu Europejskiego Jerzy Buzek, zwracając uwagę na niedemokratyczne zachowania władz białoruskich (m.in. więzienie przeciwników politycznych przez Alaksandra Łukaszenkę). Na samym turnieju doszło do kilku niespodzianek z reprezentacjami drugiego planu w roli głównej. Francja pokonała Kanadę po raz drugi w historii nowoczesnego hokeja, dzięki czemu dotarła do ćwierćfinału. Przyszli finaliści, Finowie, ulegli Łotyszom. Do półfinału awansowali tylko dzięki wygranym rzutom karnym w spotkaniu ze Szwajcarami. Złoto zdobyła Rosja, która wygrała wszystkie 10 spotkań, srebro zdobyła Finlandia, a brąz przyznano Szwedom, którzy okazali się lepsi od Czechów.
Mistrzostwa Świata w Hokeju na Lodzie 2015 odbyły się w Pradze. Był to ostatni turniej Jaromíra Jágra w barwach reprezentacji Czech. Zarówno czescy kibice, jak i drużyna, przystępowali do turnieju z wielkimi oczekiwaniami. Drużyna gospodarzy czekała na złoty medal od 2010 roku, wyrównując najdłuższy okres bez mistrzostwa świata od czasu rozpadu Czechosłowacji. Turniej został zdominowany przez niepokonaną drużynę kanadyjską, która w meczu finałowym wygrała 6–1 z Rosją. Kapitan zespołu z Ameryki Północnej, Sidney Crosby, dołączył do Triple Gold Club, jednocześnie zostając pierwszym zawodnikiem, który dokonał tego, będąc kapitanem wszystkich trzech drużyn. Brązowy medal zdobyła reprezentacja Stanów Zjednoczonych, Czesi drugi raz z rzędu zakończyli turniej na czwartym miejscu. W 2016 roku Kanada zdobyła swój 26. złoty medal, pokonując w finale Finlandię. Dzięki temu zwycięstwu Corey Perry został drugim z rzędu Kanadyjczykiem, jak i kapitanem reprezentacji Kanady, po Sidneyu Crosbym w 2015 roku, który dołączył do Triple Gold Club. W spotkaniu o brązowy medal Rosjanie zwyciężyli Amerykanów 7–2. Po roku absencji do elity powróciła reprezentacja Kazachstanu, a po sześcioletniej przerwie – reprezentacja Węgier. Oba zespoły zajęły dwa ostatnie miejsca na tym turnieju i ponownie zostały zdegradowane do I Dywizji.
Na wszystkich turniejach międzynarodowych organizowanych przez IIHF przestrzegane są zasady zapisane w IIHF Official Rule Book. Część z nich nieco odbiega od tych, które obowiązują w rozgrywkach NHL. Najistotniejsze różnice dotyczą przede wszystkim rozmiaru lodowiska, nakładanych na zawodników kar za przewinienia oraz maksymalnej liczby zawodników w meczowym składzie.
IIHF wymienia warunki konieczne do spełnienia, by zawodnik mógł brać udział w międzynarodowych turniejach:
każdy zawodnik musi być obywatelem państwa, które reprezentuje.Jeśli zawodnik, który nigdy nie występował w turnieju organizowanym przez IIHF, zmieni obywatelstwo, musi występować w rozgrywkach krajowych przez co najmniej dwa kolejne sezony i również 16 kolejnych miesięcy (wcześniej 24 miesiące) oraz musi mieć ważną międzynarodową kartę transferową (ang. International Transfer Card, ITC). Jeśli zawodnik, który występował wcześniej w turnieju organizowanym przez IIHF, pragnie zmienić drużynę narodową, musi występować w rozgrywkach tego kraju przez cztery lata. Zawodnik może zmienić reprezentowany kraj tylko raz.
Elita: złożona z 16 zespołów – spośród tej grupy wyłaniano mistrza świata, każdorazowo degradowane były dwie reprezentacje.
I Dywizja: stanowiła zaplecze elity – występowało w niej 12 zespołów podzielonych na dwie grupy; awans do elity uzyskiwały dwie reprezentacje, które zwyciężyły w swojej grupie.
II Dywizja: grało w niej 12 zespołów podzielonych na dwie grupy, awans do I Dywizji zdobywali zwycięzcy obu grup.
12 maja 2011 roku na nadzwyczajnym kongresie IIHF w Bratysławie przyjęto zmiany dotyczące formuły mistrzostw. O ile status quo obowiązujące w elicie zostało zachowane, o tyle kilku roszad dokonano w pozostałych dywizjach. I Dywizję podzielono na dwie nierównorzędne grupy A i B, tak samo uczyniono z II Dywizją. Tym samym stworzono nowe szczeble mistrzowskie, czego efektem było obsunięcie o klasę niżej niektórych reprezentacji. Zmiany obowiązują począwszy od mistrzostw świata w 2012 roku.
Elita: 16 zespołów – spośród tej grupy wyłaniany jest mistrz świata, każdorazowo degradowane są dwie reprezentacje.
I Dywizja Grupa A: zaplecze elity – występuje w niej 6 zespołów, awans do elity uzyskują dwie pierwsze reprezentacje.
I Dywizja Grupa B: trzecia klasa – liczy 6 zespołów, awans do Dywizji I Grupy A uzyskuje jedna drużyna.
II Dywizja Grupa B: liczy 6 zespołów, awans do Dywizji II Grupy A uzyskuje jeden zespół, degradowany do Dywizji III jest ostatni zespół.
III Dywizja: do turnieju w 2016 roku liczyła 6 zespołów, do Dywizji II Grupy B awansuje pierwszy zespół. W przypadku większej liczby państw uczestniczących dla reprezentacji z najniższych pozycji w rankingu IIHF odbywał się turniej kwalifikacyjny. Od 2017 roku w turnieju weźmie udział 8 drużyn podzielonych na dwie grupy.
W walce o medale bierze udział 16 czołowych reprezentacji świata. Zespoły są dzielone na dwie grupy po 8 drużyn – o podziale decyduje światowy ranking, który bazuje na końcowych klasyfikacjach podczas ostatnich igrzysk olimpijskich i czterech poprzednich mistrzostw świata. Wyniki aktualniejszych turniejów mają nadaną większą wagę przy tworzeniu rankingu. Ostatnie mistrzostwa otrzymują wagę 100%, rok wcześniej 75% i tak dalej. Turniej olimpijski ma tę samą wagę co mistrzostwa świata rozegrane w roku olimpijskim.
Z początkiem 2012 roku zlikwidowana została runda eliminacyjna. Szesnaście zespołów jest dzielonych na dwie grupy po osiem, w której każda z ekip rozgrywa siedem spotkań. Po cztery czołowe drużyny z obu grup awansują do rundy pucharowej. W ćwierćfinałach pierwsza drużyna z pierwszej grupy spotyka się z czwartą drużyną z drugiej grupy, drugi zespół z pierwszej grupy rywalizuje z trzecim z drugiej grupy, trzeci z drugim oraz czwarty z pierwszym. Zwycięzcy awansują do półfinałów, a następnie do finału, w którym rywalizują o złoty medal. Drużyny przegrane w półfinałach rywalizują o medal brązowy.
Również począwszy od 2012 zrezygnowano z rundy o utrzymanie. Zespoły, które zajęły ósme miejsca w obu grupach, spadają do Grupy A I Dywizji.
System rozgrywek w I i II Dywizji jest taki sam. Obie dywizje są podzielone na dwie niezależne od siebie grupy, w których zespoły rywalizują systemem kołowym (każdy z każdym). Przed 2012 rokiem dwie drużyny z pierwszych miejsc w obu grupach awansowały do elity, a dwie ostatnie były degradowane do II Dywizji. Począwszy od 2012 roku I i II Dywizję podzielono na będącą poziom wyżej grupę A i będącą poziom niżej grupę B. Dwie czołowe reprezentacje z Grupy A I Dywizji awansują do elity, natomiast ostatni zespół zamieni się miejscami z pierwszym zespołem Grupy B I Dywizji. Ostatni zespół w grupie B zamieni się miejscem ze zwycięzcą Grupy A II Dywizji. Ostatni zespół Grupy B II Dywizji spada do Dywizji III składającej się z dwóch równorzędnych, grup na które przypada po osiem drużyn (od 2017 roku). Na jego miejsce awansuje najlepsza drużyna III Dywizji.
Elita składa się z szesnastu czołowych reprezentacji świata rywalizujących o medale. 80. Mistrzostwa Świata w Hokeju na Lodzie odbywały się w dniach 6–22 maja 2016 roku w Moskwie i Sankt Petersburgu. Podczas mistrzostw w 2017 roku mecze elity będą rozgrywane w Kolonii i w Paryżu, w dniach 5–21 maja.
I Dywizję tworzy dwanaście drużyn. Reprezentacje z grupy A rywalizują o awans do elity, przegrany jest degradowany do Grupy B I Dywizji. Zespoły z grupy B rywalizują o awans do Grupy A I Dywizji, natomiast ostatnia drużyna spada do Grupy A II Dywizji. W 2016 roku mistrzostwa Grupy A I Dywizji rozegrano w Katowicach w dniach 23–29 kwietnia. Turniej grupy B odbył się w Zagrzebiu w dniach 17–23 kwietnia 2016. Kolejny turniej grupy A odbędzie się w Kijowie, natomiast grupy B w Belfaście.
II Dywizję tworzy dwanaście drużyn. Reprezentacje z grupy A rywalizują o awans do Grupy B I Dywizji, przegrany jest degradowany do Grupy B II Dywizji. Zespoły z grupy B rywalizują o awans do Grupy A II Dywizji, natomiast ostatnia drużyna spada do III Dywizji. W 2016 roku mistrzostwa Grupy A II Dywizji rozegrano w hiszpańskiej miejscowości Jaca w dniach 9–15 kwietnia. Turniej grupy B odbył się w Meksyku w dniach 9–15 kwietnia 2016. W 2017 turniej Grupy A II Dywizji zorganizuje miasto Gałacz w Rumunii, natomiast drużyny z grupy B będą rywalizować w Auckland w Nowej Zelandii.
III Dywizja przeważnie składa się z jednej grupy i od sześciu do ośmiu drużyn. Najlepsza drużyna w każdym roku awansuje do Grupy B II Dywizji. Turniej III Dywizji w 2016 roku z udziałem siedmiu reprezentacji odbył się w Stambule w dniach od 31 marca do 12 kwietnia 2016 roku. W 2017 roku turniej III Dywizji odbędzie się w Sofii. Zadebiutuje na nim reprezentacja Chińskiego Tajpej.
Liczba występów poszczególnych reprezentacji na mistrzostwach świata. Do 2016 roku odbyło się 80 edycji turnieju, w których łącznie brało udział 57 reprezentacji. Poniżej zaprezentowano liczbę sezonów spędzonych w poszczególnych dywizjach przez każdą drużynę.
Klucz:      – obecna dywizja (jeśli przy drużynie brakuje koloru, to znaczy że w bieżącym roku nie brała ona udziału w żadnym turnieju międzynarodowym).
W dwóch przypadkach nastąpiła formalna kontynuacja przynależności w IIHF: Rosja przejęła członkostwo byłego ZSRR, a Czechy – byłej Czechosłowacji. Z tego względu w bilansie medalowym sumuje się uzyskane osiągnięcia medalowe tych państw.
Puchar Spenglera – coroczny towarzyski zamknięty turniej w hokeju na lodzie odbywający się w szwajcarskim Davos, organizowany przez HC Davos. Kanadyjska reprezentacja składa się głównie z zawodników występujących w Europie.
World U-17 Hockey Challenge – corocznie odbywający się w Kanadzie turniej przeznaczony dla reprezentacji do lat 17.
John Chi-Kit Wong: The Development of Professional Hockey and the Making of the National Hockey League. University of Maryland College Park, 2001. ISBN 978-0-493-36894-8. (ang.)
Andrew Podnieks, Szymon Szemberg: IIHF Top 100 Hockey Stories of All-Time. Bolton, Ontario: H. B. Fenn & Company, Ltd, 2008. ISBN 978-1-55168-358-4. [dostęp 2016-10-27]. (ang.)
Dave Holland: Canada on Ice; The World Hockey Championships, 1920–2008. Canada On Ice productions, 2008. ISBN 978-0-9808936-0-1. (ang.)
Robert Edelman: Spartak Moscow: A History of the People's Team in the Workers' State. Ithaca, New York: Cornell University Press, 2009. ISBN 978-0-8014-4742-6.
Arthur Pincus: The Official Illustrated NHL History. Montreal: Readers Digest, 2006. ISBN 0-88850-800-X. (ang.)
Archiwum wyników (fr.) – wyniki i komentarze dotyczące międzynarodowego hokeja począwszy od 1902 roku
Myōkō (jap. 妙高) – japoński krążownik ciężki, od którego nazwę wziął cały typ. Nazwa pochodzi od góry Myōkō w prefekturze Niigata, na wyspie Honsiu.
Budowę okrętu rozpoczęto 25 października 1924 w stoczni w Yokosuce. Wodowanie odbyło się 16 kwietnia 1927, a wcielenie do służby w Cesarskiej Marynarce Wojennej miało miejsce dnia 31 lipca 1929.
W związku z podpisaniem w 1922 roku traktatu waszyngtońskiego, który wyznaczał limity wypornościowe dla poszczególnych klas okrętów, krążownik można uznać za jeden z najcięższych krążowników swojego okresu. W tamtym okresie wyporność budowanych ciężkich krążowników oscylowała w traktatowych granicach 10 000 ton. W przypadku „Myōkō” wynosiła ona 13 500 ton, ale oficjalnie podawano wyporności 9 300 ton.
Uzbrojenie główne składało się z 10 dział 203 mm, osadzonych w 5 wieżach (A, B, C, D, E), z czego trzy znajdowały się na dziobie, podobnie jak na pancernikach typu Nelson, oraz dwie wieże na rufie. Wieże B i D znajdowały się w superpozycji. 
Na artylerię średniego kalibru składało się 6 dział kalibru 120 mm, zamienionych po przebudowie, w latach 1934–1935, na 8 dział kalibru 127 mm i 2 działka przeciwlotnicze kalibru 13 mm. Ponadto posiadał cztery potrójne wyrzutnie torped oraz przenosił 12 torped zapasowych.  Okręt miał na wyposażeniu dwa wodnosamoloty.
Bitwa w Zatoce LeytePo zakończeniu bitwy w zatoce Leyte w drodze do Wietnamu został storpedowany przez okręt podwodny USS „Bergall” (z wystrzelonych sześciu torped trafiła jedna) o godz. 17:35 13 grudnia 1944 roku i w rezultacie tego odholowany do Singapuru. Z powodu braku materiałów, nie został naprawiony, ale zamieniony na pływającą baterię przeciwlotniczą. 26 lipca 1945 roku  ciężko uszkodzony wybuchem ładunków podłożonych przez brytyjski miniaturowy okręt podwodny. Poddany Brytyjczykom, ostatecznie został zatopiony w cieśninie Malakka 8 czerwca 1946 roku razem z I-501 (ex-U-181) oraz I-502 (ex-U-862).
Federacja Anarchistyczna (FA) – działająca na terenie Polski federacja grup anarchistycznych. Istniejąca od 1988 (początkowo jako Międzymiastówka Anarchistyczna).
W łonie Federacji Anarchistycznej działają osoby odwołujące się do różnych nurtów anarchizmu. Federacja Anarchistyczna dąży do „stworzenia samorządnego społeczeństwa, tworzonego na zasadzie dobrowolności”.
Pod koniec maja 1988 Janusz Waluszko (RSA) oraz Krzysztof Galiński (WiP) wpadli na pomysł utworzenia Międzymiastówki Anarchistycznej (MA), czyli „sieci wymiany pozytywnej”. Opracowali oni odezwę wzywającą do stworzenia MA, w której przekonywali, że chociaż można walczyć z państwem w pojedynkę, lepiej robić to razem z innymi. W manifeście inauguracyjnym Międzymiastówki Anarchistycznej z czerwca 1988 można przeczytać:
Formami integracji ruchu anarchistycznego, proponowanymi przez autorów powyższego manifestu, miały być: wspólne zloty i festiwale; wzajemna pomoc w organizowaniu widowisk teatralnych, teatrzyków lalkowych, koncertów rockowych, wieczorów poezji, kabaretów, recitali, wystaw, prelekcji, demonstracji i manifestacji, dyskusji, procesji, muzeów i seansów filmowych, pokazów, diaporam, happeningów; działalność wydawnicza; tworzenie bibliotek anarchistycznych.
Na przełomie lipca i sierpnia tego roku w nadmorskiej Białogórze odbył się tzw. Hyde Park organizowany przez śląski ruch Wolność i Pokój. Wzięli w nim udział przedstawiciele ruchu anarchistycznego z całej Polski, m.in.: Marek Kurzyniec, Grzegorz Kmita, Janusz Waluszko, Krzysztof Skiba. Pojawili się też członkowie Totartu z Gdańska oraz Waldemar Fydrych, twórca Pomarańczowej Alternatywy. Była to więc dobra okazja, by opowiedzieć ludziom o nowej inicjatywie. We wrześniu liczba współpracujących z MA wyniosła 500 osób. Zachęceni popularnością Międzymiastówki, jej założyciele postanowili zorganizować 30 października 1988 w Gdańsku pierwszy zjazd Międzymiastówki. Przybyło nań około stu anarchistów z Polski oraz uczestnicy ruchu anarchistycznego z Francji i ZSRR. Spotkanie odbywające się w domu jednego z członków RSA zostało przerwane przez milicję, która aresztowała cztery osoby. Pozostali udali się do kościoła św. Mikołaja w Gdańsku, gdzie dokończyli zjazd. Na początku 1989 ukazał się pierwszy (i zarazem ostatni) numer pisma MA „Pet w maśle”, który poprzedził wydawany później „Biuletyn Federacji MA” oraz „Biuletyn Informacyjny Federacji Anarchistycznej”.
W czerwcu 1989 w Dobrzeniu Wielkim odbył się II zjazd Międzymiastówki Anarchistycznej. W trakcie spotkania miano zastanawiać się nad kształtem organizacyjnym ruchu anarchistycznego. Organizatorzy zjazdu zaproponowali stworzenie federacji grup anarchistycznych. Chciano w ten sposób m.in. zapobiec chaosowi informacyjnemu wynikającemu z istnienia wielu różnych grup w ramach ruchu. Organizatorzy proponowali również przyjęcie wspólnej deklaracji ideowej, co ich zdaniem doprowadziłoby do konsolidacji środowiska. Większość zgromadzonych opowiedziała się za przekształceniem MA w bardziej sformalizowaną strukturę. Pojawiły się też głosy sprzeciwu. Przykładowo Zbigniew Sajnóg z Totartu wystosował list do zebranych, w którym proponował, by pozostać przy koncepcji Międzymiastówki jako luźnej sieci kontaktów między anarchistami. Ostatecznie doszło jednak do przekształcenia Międzymiastówki w Federację Międzymiastówki Anarchistycznej. Chociaż wciąż jeszcze dyskutowano nad słusznością stworzenia federacji, w kraju odbywały się w tym czasie różne akcje pod szyldem FMA.
W listopadzie 1989 odbył się w Warszawie kolejny zjazd, podczas którego zmieniono nazwę organizacji na „Federacja Anarchistyczna”, która używana jest po dziś dzień. W trakcie spotkania uchwalono też, że wszystkie decyzje, jeśli dotyczą Federacji jako całości, mogą być podejmowane tylko na zjazdach – w przypadku spraw wewnętrznych FA projekt przechodzi większością głosów, a w przypadku spraw „zewnętrznych”, czyli wszystkich inicjatyw skierowanych do ogółu społeczeństwa sygnowanych jako Federacja Anarchistyczna, uznaje się prawo weta.
Celem FA miało być dążenie do „stworzenia anarchistycznego tzn. wolnego i samorządnego społeczeństwa, w którym absolutna wolność (ograniczona tylko naturalną normą nieszkodzenia innym) połączona byłaby z brakiem wyzysku, sprawiedliwością społeczną i samorządową własnością środków produkcji. Ludzie swobodnie tworzyliby różnorodne samorządy, syndykaty, wspólnoty i anarchistyczne komuny tworzące ze sobą federacje na szczeblu regionalnym i krajowym”. Anarchiści potępili konsumpcjonizm, kapitalizm i bolszewicki komunizm. Protestowali przeciwko reprywatyzacji, wyprzedaży majątku narodowego, uwłaszczeniu nomenklatury, postępującemu rozwarstwieniu społecznemu, poddaniu Polski dyktatowi Międzynarodowego Funduszu Walutowego. Skrytykowali również poczynania rządu Tadeusza Mazowieckiego, uważając je za zdradę ideałów „Solidarności”, wyrażonych w anarchosyndykalistycznym – ich zdaniem – programie „Samorządnej Rzeczypospolitej”.
Federacja Anarchistyczna złożona jest z sekcji. „Sekcja FA to samorządna grupa ludzi, którzy zadeklarowali chęć wstąpienia do FA, stanowiąca jednostkę organizacyjną, podejmująca uchwały wewnątrz grupy, przyjęta na zjeździe FA do Federacji Anarchistycznej”. Grupa, która chciałaby przystąpić do FA, zgłasza taką chęć na najbliższym zjeździe. Każdej sekcji przysługuje prawo do jednego głosu. Decyzja o przyjęciu grupy może zostać podjęta tylko na zjeździe FA w drodze konsensusu z prawem weta. Każda grupa może na własne życzenie wystąpić z FA. Grupa może zostać też wykluczona z Federacji na wniosek jednej z sekcji na zjeździe FA – decyzja w tej sprawie podejmowana jest w drodze konsensusu z prawem weta.
Działa także Biuro Informacyjne Federacji Anarchistycznej. Za jego pośrednictwem, w okresie między zjazdami, podejmowane są decyzje dotyczące bieżących spraw zewnętrznych. Biuro koordynuje przepływ informacji między sekcjami, działa jako łącznik między sekcjami, aktualizuje listę kontaktową wszystkich sekcji, przyjmuje uchwały.
Grupy wchodzące w skład Federacji cieszą się dużą autonomią. Sekcje muszą jednak zgadzać się z założeniami ideowymi Federacji, która „zrzesza osoby, których celem jest obalenie hierarchicznego porządku społecznego, zaprzeczającego idei wolności i demokracji”, i która dąży do „stworzenia samorządnego społeczeństwa, tworzonego na zasadzie dobrowolności”. Na konkretnej sekcji spoczywa obowiązek organizacji zjazdu FA, a wszystkie grupy należące do Federacji są zobowiązane brać w nim udział. Podmioty zobowiązujące się do wykonania zadań na rzecz Federacji muszą podczas najbliższego zjazdu przedstawić sprawozdanie ze swoich prac związanych z wykonaniem tych zadań. Jeśli nie mogą uczestniczyć w kolejnym zjeździe, zobowiązane są do przedstawienia sprawozdania pisemnego.
Na przełomie XX i XXI wieku do FA należało kilkanaście sekcji z całego kraju, m.in. z Gdańska, Krakowa, Warszawy, Poznania, Wrocławia, Kielc, Łodzi, Lublina, Sochaczewa, Słupska i Koszalina. W latach 1989-1998 w Federacji Anarchistycznej działała także, bliska libertarianizmowi, katowicka grupa „An Arche”. Obecnie Federacja Anarchistyczna składa się z następujących sekcji:
Zjazdy są ważnym elementem funkcjonowania Federacji Anarchistycznej i,,najistotniejszym przejawem działalności struktur anarchistycznych na forum ogólnokrajowym”. Zjazdy zazwyczaj kończyły się wydaniem rezolucji. Podczas obrad VIII zjazdu FA, który odbył się w czerwcu 1992 w Warszawie, uchwalona została deklaracja ideowa Federacji Anarchistycznej o nazwie „Płaszczyzna Większościowa”; Do tej pory (listopad 2010) odbyło się trzydzieści siedem zjazdów:
działalność wydawniczą.Anarchiści są zainteresowani zarówno sprawami wewnątrzkrajowymi (organizują akcje antypaństwowe, antyrządowe, proekologiczne, antyfaszystowskie, antywojskowe i na rzecz pracowników) jak i międzynarodowymi (protestują przeciwko działaniom poszczególnych państw i organizacji międzynarodowych, krytykują globalizację). Należy zwrócić w tym miejscu uwagę, że główne dziedziny anarchistycznej aktywności na przestrzeni wieku niewiele się zmieniły. Od zawsze w działalności anarchistów szczególne znaczenie miały np.: agitacja antywyborcza, antymilitaryzm i pacyfizm, komunalizm (próby życia we wspólnocie), aktywność na rzecz „wolnej edukacji”.
Podobnie jak za czasów Pierre-Joseph Proudhona, Michaiła Bakunina i Piotra Kropotkina współcześni anarchiści również prowadzą akcje antyparlamentarne i bojkotują wybory. Najczęściej przybiera to formę wieców, akcji plakatowych i ulotkowych. Na plakatach i ulotkach antywyborczych znaleźć można było hasła takiej treści: „Rodacy! A teraz mamy was w dupie! Z pozdrowieniami od nowo wybranych posłów i senatorów RP”, „Gdyby wybory coś zmieniały, już dawno byłyby nielegalne. Nie głosuj! Swój głos zachowaj dla siebie”, „Demokracja bezpośrednia – TAK! Demokracja przedstawicielska – NIE!”, „Nie głosuj na nikogo! Włącz swój mózg i nie pozwól by system myślał za Ciebie!”, „Każda władza opiera się na Twojej bierności i strachu. Nie głosuj na nikogo !! !”. Wraz z upowszechnieniem dostępu do Internetu anarchiści zaczęli prowadzić antywyborczą propagandę również za jego pośrednictwem. Wyrazem tego jest chociażby strona założona przez członków Federacji Anarchistycznej, gdzie czytamy m.in.: „Całą prawdę o głosowaniu da się streścić w jednym zdaniu: głosując, oddajesz innym władzę nad samym sobą. Wybierając jednego bądź wielu panów, niezależnie czy na krótko czy na długo, rezygnujesz z własnej wolności”.
Anarchiści z FA brali udział w demonstracjach pierwszomajowych, organizowali akcje antypodatkowe. Na początku lat dziewięćdziesiątych w kilku miastach Polski protestowali przeciwko wprowadzeniu religii do szkół, przed Sejmem prowadzili zaś akcje przeciwko uchwaleniu ustawy antyaborcyjnej. W ostatnich latach działacze FA, w ramach kampanii „Mieszkanie Prawem NIE Towarem”, występują w obronie lokatorów, uczestnicząc np. w blokadach eksmisji.
Anarchiści protestują nie tylko przeciwko nadużyciom władz na szczeblu krajowym, ale też lokalnym. Przykładowo krakowscy aktywiści organizowali w latach 1993-2002 (oprócz roku 1994) tzw. „Akcję Bankiet”, będącą wyrazem sprzeciwu wobec władz miasta, które – zdaniem anarchistów – pod pozorem pomocy najuboższym bawią się na balu karnawałowym na koszt podatników: „Precz z balem obłudy! 25 stycznia 1997 roku będziemy świadkami kolejnego balu charytatywnego Prezydenta Miasta Krakowa z udziałem licznych biznesmenów, polityków, bankierów i innych przedstawicieli »wyższych sfer«. Uczestnicy tej napuszonej imprezy będą pozowali na wielkich przyjaciół ludu. W rzeczywistości są to ludzie, którzy żyją z przymusowych podatków, oszukiwania pracowników, korupcji i podporządkowywania wszystkiego i wszystkich swoim prywatnym interesom. Jałmużna podarowana przez bogatych snobów nie zrekompensuje strat, jakie poniosło społeczeństwo w wyniku ich działalności”.
Anarchiści organizują akcje wymierzone w korporacje (np. pikiety przed lokalami restauracji McDonald’s) i rządy innych państw (np. Stanów Zjednoczonych w związku z interwencją wojskową w Afganistanie i Iraku, a także Rosji, która od końca 1994 toczy wojnę w Czeczenii). Federacja Anarchistyczna protestowała też przeciwko szczytom grupy G8 (np. w Genui), Europejskiemu Forum Ekonomicznemu w Warszawie, NATO, instalacji w Polsce tzw. tarczy antyrakietowej, szczytowi klimatycznemu Organizacji Narodów Zjednoczonych w Poznaniu w 2008. Anarchiści z FA uczestniczą także w akcjach o nazwie „Jedzenie Zamiast Bomb”.
Członkowie Federacji Anarchistycznej uczestniczą w ruchu antyfaszystowskim. W jego ramach organizują m.in. demonstracje i kontrdemonstracje. Na początku lat dziewięćdziesiątych XX wieku Federacja współtworzyła Radykalną Akcję Antyfaszystowską (RAAF), która miała być porozumieniem osób chcących skutecznie bronić się przed atakami osób określanych mianem faszystów. Anarchiści zwracali jednak uwagę, że działalność grup antyfaszystowskich nie rozwiąże problemów, które są przyczyną popularności haseł rasistowskich i nacjonalistycznych. Marek Kurzyniec, członek FA Kraków, argumentował, że: „dezorientacja, brak rewolucyjnej alternatywy i kryzys społeczny – to podglebie narodzin zachowań »parafaszystowskich«. To jest przyczyna zła. Skini i »reżimowa retoryka«, to tylko efekt tych zjawisk. Chcąc być skutecznym trzeba bić się u źródła, czyli walczyć o poparcie i świadomość tych środowisk, bez których ideologia faszystowska nigdy by się nie rozwinęła. Radykalne, klasowe związki zawodowe, bez balastu skostniałych struktur związkowych, oto jedyny skuteczny środek walki z recydywą nazizmu”.
Kolejnym istotnym przejawem aktywności środowiska anarchistycznego jest tzw. squatting (od ang. squat – usiąść, przycupnąć, kucać, mieszkać na dziko), czyli zajmowanie opuszczonych budynków i adaptowanie ich na mieszkania, centra kultury, biblioteki itd. Na uwagę zasługuje poznański squat Rozbrat, który istnieje od 1994, a od 1997 jest siedzibą poznańskiej sekcji Federacji Anarchistycznej. Działa w nim biblioteka anarchistyczna, odbywają się spotkania FA oraz liczne wydarzenia kulturalne.
Środowisko anarchistyczne prowadzi również działalność wydawniczą. W latach dziewięćdziesiątych pojawiły się takie czasopisma jak: „Lokomotywa Bez Nóg”, „Anarcholl”, „Rebeliant Poranny”, „Rewolta”, „Fraternite”, „Lagazeta”. Istotne znaczenie miały: „Mać Pariadka” (ukazywała się do 2005), „Gazeta An Arche” (ukazywała się do 2000, mniej więcej raz na miesiąc, rozsyłana była pocztą bezpośrednio do odbiorców w całej Polsce), „Inny Świat” (ukazuje się do dzisiaj). W latach 1999-2004 wydawana była gazeta „A-tak”, która została wznowiona w 2015Zarówno „Inny Świat” jak i „Przegląd Anarchistyczny” wydawane są przez anarchistyczną Oficynę Wydawniczą Bractwa „Trojka”, która związana jest z poznańską sekcją Federacji Anarchistycznej i squatem Rozbrat. Historia Oficyny Bractwa „Trojka” sięga 1994. Wydawnictwo powstało, by popularyzować myśl anarchistyczną. „Trojka” wydawała początkowo niewielkie broszury. Obecnie prowadzi ona dystrybucję publikacji własnych oraz innych wydawnictw. Wśród publikacji „Trojki” znajdują się zarówno dzieła klasyków anarchizmu jak i książki napisane przez współczesnych autorów.
Siarczan żelaza(II) otrzymuje się zwykle w wyniku bezpośredniego działania rozcieńczonego kwasu siarkowego na metaliczne żelazo.
Bezwodny siarczan żelaza(II) jest białą, krystaliczną substancją, rozkładającą się samorzutnie w kontakcie z powietrzem do wodorotlenku żelaza(III) i siarczanu żelaza(III). Bezwodny siarczan żelaza(II) jest silnie higroskopijny. Uwodniony siarczan żelaza(II) FeSO4·7H2O, zwany dawniej witriolem żelaza/żelaznym albo żelaznym/zielonym koperwasem, jest jasnozieloną krystaliczną substancją, która topi się w temperaturze 64 °C, w 90 °C przechodzi w monohydrat FeSO4·H2O, który w 327 °C uwalnia wodę i przechodzi do bezwodnego siarczanu żelaza.
Roztwór wodny siarczanu żelaza(II) ma odczyn kwaśny wskutek hydrolizy. Po zobojętnieniu wytrąca się osad wodorotlenku żelaza(II).
Siarczan żelaza(II) jest stosowany w analizie chemicznej oraz do otrzymywania soli Mohra, odpowiada za zabarwienie niektórych rodzajów cementu, oraz jest stosowany jako łatwo wchłanialna forma żelaza w medycynie.
Hydrolizujące sole, zawierające jony żelaza Fe2+ wchłaniane są łatwo z przewodu pokarmowego i stają się substratem do produkcji hemoglobiny i mioglobiny.
Lek występuje w kroplach, podaje się go więc zmieszany z sokiem lub wodą, ewentualnie z posiłkiem (przy zaburzeniach żołądkowo-jelitowych), aczkolwiek przyjmowanie na czczo zwiększa wchłanianie żelaza (podobnie działa witamina C). Najlepiej pić przez słomkę, aby uniknąć przebarwienia zębów. Lek stosuje się przez 2–3 miesiące, aby uzupełnić tkankowe niedobory żelaza. W trakcie leczenia występuje czarne zabarwienie stolca. Dawkowanie określane jest przez lekarza.
Kenneth Anger właśc. Kenneth Wilbur Anglemyer (ur. 3 lutego 1927 w Santa Monica, Kalifornia) – amerykański reżyser, scenarzysta, aktor, pisarz, okultysta, producent i montażysta filmowy.
Wychowywał się w pobliżu centrum filmowego Hollywood na zachodnim wybrzeżu USA. Gdy miał osiem lat zadebiutował na dużym ekranie rolą księcia w hollywoodzkiej produkcji Sen nocy letniej. Swój pierwszy film nakręcił, gdy miał dziewięć lat. Większość jego filmów jest o tematyce okultystycznej. Ponieważ dla amerykańskich widzów były zbyt brutalne i odważne, więc większość swoich filmów nakręcił w Europie, szczególnie we Francji. Jest znaną osobą należącą do Kościoła Szatana a także autorem książki Hollywood Babylon, która przedstawia tajemnice gwiazd amerykańskiego kina.
Anger jest jednym z pierwszych amerykańskich producentów filmowych, którzy przyznali się do swojej orientacji homoseksualnej.
James William Forsyth (ur. 26 sierpnia 1834, zm. 24 października 1906) - oficer armii amerykańskiej, uczestnik wojny secesyjnej i wojen z Indianami, dowódca 7 Pułku Kawalerii podczas masakry Indian nad Wounded Knee 29 grudnia 1890 roku.
Urodzony w stanie Ohio, w 1856 ukończył Akademię Wojskową West Point a następnie przez pięć lat, aż do wybuchu wojny secesyjnej, służył w Fort Bellingham na indiańskim pograniczu Terytorium Washington. Podczas wojny domowej był początkowo kapitanem 10 Pułku Kawalerii i - od 1863 roku już jako major - pełnił obowiązki inspektora żandarmerii w Armii Potomacu. W 1864 został szefem sztabu generała Philipa Sheridana a za wyróżniającą postawę w walkach w dolinie Shenandoah i pod Richmond został awansowany na generała brygady ochotników. W latach 1866-1867 dowodził brygadą kawalerii i pełnił funkcję zastępcy generalnego inspektora w Departamencie Zatoki. W latach 1869-1873 był adiutantem gen. Sheridana w Dywizji Missouri i towarzyszył mu jako obserwator wojny francusko-pruskiej (1870-1871) w Europie.
Od 1878 walczył z 1 Pułkiem Kawalerii w wojnach z Indianami w różnych miejscach amerykańskiego pogranicza, m.in. z Indianami Bannock na Północnym Zachodzie. Za zasługi w ujarzmianiu wrogich plemion w 1886 mianowano go pułkownikiem i dowódcą 7 Pułku Kawalerii wsławionego klęską nad Little Bighorn generała George’a A. Custera w 1876 roku. Rok później Forsyth objął dowództwo Fort Rigley w Kansas, gdzie stworzył szkołę kawalerii i piechoty lekkiej. Skierowany na Terytorium Dakoty w związku z zaniepokojeniem osadników rozprzestrzeniem się wśród Lakotów kultu Tańca Ducha Forsyth otrzymał rozkaz aresztowania grupy „wrogich Indian” i dowodził 7 Pułkiem Kawalerii podczas masakry Lakotów z grupy wodza Wielkiej Stopy (ang. Big Foot) nad strumieniem Wounded Knee 29 grudnia 1890 roku w rezerwacie Pine Ridge.
Ówczesny dowódca armii USA generał Nelson Miles oskarżył Forsytha o „w najwyższym stopniu karygodne” postępowanie, które doprowadziło do śmierci 25 żołnierzy (w większości od ognia towarzyszy) i „niczym nieusprawiedliwionej oraz wartej najcięższego potępienia” masakry bezbronnych Indian. Nadzorowane przez gen. Milesa wojskowe śledztwo doprowadziło 18 stycznia 1891 roku do pozbawienia Forsytha dowództwa pułku pod zarzutem nieposłuszeństwa. Jednak naciskany przez część oficerów i polityków oraz dający wiarę innym raportom z „bitwy” nad Wounded Knee sekretarz wojny Redfield Proctor 12 lutego anulował tę decyzję, oczyścił Forsytha z zarzutów i przywrócił go do służby. Mimo to gen. Miles do końca życia nie zmienił swej krytycznej opinii, co Forsyth miał mu za złe.
Dwadzieścia Medali Honoru przyznanych żołnierzom 7 Pułku przez Kongres za „heroiczne czyny” pod dowództwem Forsytha podczas starcia nad Wounded Knee to do dziś największa liczba tych odznaczeń wręczonych kiedykolwiek za jedną bitwę. Starania potomków ofiar masakry nad Wounded Knee o odebranie kontrowersyjnych medali żołnierzom Forsytha pozostają bezskuteczne.
W 1894 roku Forsyth został mianowany generałem brygady, a w 1897 - generałem majorem. W 1875 opublikował w Waszyngtonie Raport z ekspedycji w górę rzeki Yellowstone w 1875. Zmarł w Columbus, w stanie Ohio w 1906 roku.
DeMontravel, Peter R., A Hero to His Fighting Men: Nelson A. Miles, the Kent State University Press (ang.)
Chłopaki nie płaczą – polski film fabularny, komedia z elementami filmu sensacyjnego w reżyserii Olafa Lubaszenki, wyprodukowany w 1999 roku.
Głównym bohaterem filmu jest ambitny młody skrzypek Jakub Brenner (Maciej Stuhr). Mimo problemów na uczelni i porzucenia przez dziewczynę Weronikę (Magdalena Mazur) usiłuje pomóc swojemu nieśmiałemu przyjacielowi, Oskarowi (Wojciech Klata). Zamówione do „pomocy” dziewczyny do towarzystwa: Lili zwana Samantą (Anna Mucha) i Cycofon (Monika Ambroziak), a właściwie ich opiekun Czesiek (Mariusz Czajka), mają jednak dość wysokie wymagania finansowe, co sprowadza na Kubę i Oskara niemałe kłopoty.
Także kolejny bohater filmu, początkujący gangster Bolec (Michał Milowicz), ma pełno kłopotów. W jego przypadku sprowadzają się one do konfliktu między własną wizją spokojnego życia a wymaganiami ojca, rządzącego półświatkiem Szefa (Bohdan Łazuka), który pragnie mieć w synu godnego następcę.
Wreszcie para gangsterów z Wybrzeża: Fred (Cezary Pazura) i Andrzej Grucha (Mirosław Zbrojewicz), którzy planują wspólny interes z Szefem – zaproszeni do klubu Bolca doprowadzają do strzelaniny, w której zostają ranne trzy osoby (Grucha, Bolec i Czesiek). Przypadkowym uczestnikiem zostaje Kuba. Kiedy ginie teczka, w której było bardzo dużo pieniędzy, wszyscy myślą, że teczka została ukradziona przez Kubę, choć ten w rzeczywistości jej nie ukradł.
Kuba zostaje wywieziony przez Freda i Gruchę do Brzózek Starych, gdzie są poniemieckie bunkry. Kiedy Kuba pracuje przy kopaniu własnego grobu, dochodzi do konfliktu pomiędzy Fredem i Gruchą o sweter, który Grucha dostał od swojej dziewczyny, Cycofona. Skutkuje to tym, że Fred otrzymuje dwie kule i pada martwy. Tymczasem Kuba wezwał Laskę (Tomasz Bajer) i jego dwóch kumpli, Bąbla (Julian Karewicz) i Serfera (Marcin Kołodyński), na pomoc, a w drodze ich Volvo musi holować radiowóz, ponieważ policjanci z drogówki wypili alkohol i nie mogą prowadzić. Po jakimś czasie kumpel Laski, po wypaleniu skręta z marihuany, zauważa jadący za nimi radiowóz. Próbuje przed nim uciec, ale jest to niemożliwe ze względu na linkę holowniczą. W końcu, kiedy Bąbel zbyt mocno dodaje gazu, lina holująca zrywa się – policyjny Polonez, zerwany z holu, spada z wysokiej skarpy – i dociera wprost na miejsce zabójstwa Freda.
Grucha trafia do więzienia. Tymczasem Kuba wyjeżdża do Francji. Przed odlotem żegna się z Oskarem i Lilianą, którzy spodziewają się dziecka. Okazuje się, że Rudolf, wykładowca Kuby także wyjeżdża, lecz do Mediolanu. Bolec dogaduje się z ojcem i ogłasza mu, że kończy z życiem gangstera i wchodzi na rynek muzyczny jako producent. Laska, Bąbel i Serfer docierają omyłkowo nad morze.
Temat muzyczny z utworu Dni, których nie znamy (muz. Jan Kanty Pawluśkiewicz, sł. Marek Grechuta) pierwotnie opublikowany na albumie Korowód (1971).
Sandały (muz. Mikołaj Korzyński, sł. Mikołaj Korzyński, Olaf Linde-Lubaszenko) w wykonaniu Michała Milowicza.
Klonie ty mój... (romans rosyjski) (muz. nieznanego autora, sł. Siergiej Jesienin) w wykonaniu Aleksandra Slepakowa.
Cmentarz żydowski – kirkut położony w Proszowicach przy ulicy Krakowskiej, na zachód od miasta, przy drodze Kraków – Proszowice, na lekkim wzniesieniu. Ma powierzchnię 0,36 ha. Całkowicie zdewastowany w czasie okupacji niemieckiej w Polsce w latach 1939-1945.
mogiła niezidentyfikowanej kobiety i dziecka pochodzenia żydowskiego, rozstrzelanych latem 1943 roku na posesji Lecha Łakomskiego w Proszowicach,
mogiła dwudziestu dwóch osób, rozstrzelanych przez nazistów w październiku 1942 r. przy ul. Kościuszki w Proszowicach,
mogiła Jankiela, Rajzel i Ruchli Manel, rozstrzelanych w grudniu 1942 rokuW 1989 roku został uporządkowany, rozbite i zachowane macewy wmurowano w mur stojący na środku cmentarza, ufundowano też pamiątkowe tablice. Jedną z osób, która pomagała wydobywać macewy był Wiesław Kubik.
Jacht mieczowy – łódź żaglowa wyposażona w miecz osadzony w skrzynce mieczowej. Jachty tego typu żeglują głównie po wodach śródlądowych ze względu na niższą dzielność oraz stateczność poprzeczną w porównaniu z jachtami balastowymi lub balastowo-mieczowymi. Powszechnie uważa się, że jachty mieczowe są wywracalne, ale niezatapialne - co nie zawsze jest prawdą.
Jako pierwsi płetwy mieczowe zastosowali Inkowie w swoich tratwach. Były to wsuwane między belki miecze szybrowe. Zauważyli oni, że zwiększa to znacznie opór boczny, a więc i zmniejsza dryf, pozwalając na skuteczną żeglugę na kursach ostrych. Dodatkowo przesuwanie mieczy w kierunku dziobu lub rufy umożliwiało zmianę położenia środka bocznego oporu i kontrolę stateczności kursowej. Na przełomie XIII i XIV wieku w Chinach stosowano miecze burtowe. Mocowane były na zewnątrz kadłuba w centralnej części jednostki oraz umożliwiały ich płynne podnoszenie i opuszczanie. Podczas żeglugi zanurzony był jedynie miecz burty zawietrznej. Tą samą koncepcję zastosowali Holendrzy w XVI wieku stając się w ten sposób pierwszymi europejczykami, którzy wprowadzili do konstrukcji jachtów miecze. Szybko zauważono, że na kursach ostrych miecz jest niezbędny, podczas gdy na kursach pełnych stanowi dodatkowy, niepotrzebny opór. Zmusiło to konstruktorów do projektowania nowych systemów opuszczania oraz podnoszenia mieczy, tak aby były łatwe w obsłudze i jak najmniej zawodne. Pierwsza konstrukcję z mieczem szybrowym powstała w XVIII wieku. Skuteczność nowych rozwiązań była tak duża, że Admiralicja brytyjska poleciła budowę jednostek wojennych wyposażonych w miecze. Problemy z nieszczelnością skrzynek mieczowych spowodowały, że zrezygnowano z tego pomysłu na dużych statkach. Za okres intensywnego rozwoju jednostek mieczowych przyjmuje się XIX wiek. W 1811 r. bracia Swain w USA opatentowali obrotowy miecz umieszczony w centralnej części jachtu w skrzynce mieczowej. Jachty mieczowe nabrały znacząco popularności po roku 1920, kiedy wprowadzono do regat olimpijskich bezpokładowe łodzie mieczowe. Spowodowało to wzrost współzawodnictwa oraz rozpowszechnienie tego typu jednostek na akwenach śródlądowych. Niedługo później konstrukcje mieczowe zdominowały jachty balastowe w regatach olimpijskich. Jedną z najpowszechniejszych klas mieczowych jest zaprojektowana przez U. van Essena konstrukcja Latający Holender.   
Do grupy jachtów mieczowych zalicza się większość żaglówek powszechnie spotykanych na śródlądziu, jak np. klasa Omega. Sposób mocowania oraz system obsługi zależy od rodzaju miecza (np. szybrowy, obrotowy). Od kształtu miecza zależy hydrodynamiczna sprawność jednostki. Jachty mieczowe ze względu na brak balastu są znacznie lżejsze od balastowych czy balastowo-mieczowych. Zazwyczaj wiąże się to z mniejszym zanurzeniem, ale i mniejszą statecznością poprzeczną. Spotyka się również jachty z dwoma mieczami przesuniętymi symetrycznie od osi diametralnej w kierunku burt, a także jachty z większą liczbą mieczy (np. jacht Patricka Van Goda - Trismus posiadał miecz rufowy, dziobowy i środkowy. Ze względu na skłonność jachtów mieczowych do wywrotek podjęto próby konstrukcji kadłubów o specyficznym kształcie, podnoszące się z przechyłów rzędu 80-90 stopni. Jako przykład takich rozwiązań posłużyć może jacht Foka I oraz Foka II zaprojektowane w 1973 i 1975 roku przez J. Pieśniewskiego.
Stateczność poprzeczna to zdolność jachtu do powracania do stanu równowagi po przechyleniu. W głównej mierze zależy ona od położenia środka ciężkości oraz środka wyporu jachtu.
Na jacht zanurzony w wodzie działa siła wyporu Fw zaczepiona w środku wyporu (w przybliżeniu geometryczny środek zanurzonej części kadłuba) oraz siła grawitacji Fg zaczepiona w środku ciężkości jednostki. Kiedy jacht stoi na równej stępce obie siły są współliniowe (rysunek a).
Po wychyleniu jachtu z położenia równowagi (rysunek b), środek wyporu ulega przesunięciu i siły Fw i Fg nie działają już współliniowo. Powstaje niezrównoważony moment sił (moment prostujący), który dąży do obrócenia jachtu z powrotem do położenia równowagi. Im większy kąt wychylenia tym większy moment prostujący.
Gdy przechył osiągnie tzw. kąt graniczny (rysunek c), siły Fw oraz Fg ponownie są współliniowe. Nie tworzą momentu prostującego. Jest to "ostatnia chwila" na wyprostowanie jachtu do pozycji równowagi przy pomocy balastu żywego (załogi).
Po przekroczeniu kąta granicznego siły przestają działać wzdłuż jednej prostej (rysunek d). Mamy do czynienia z niezrównoważonym momentem sił, który tym razem "stara" się przewrócić łódź. Te same siły, które przed przekroczeniem kąta granicznego dążyły do przywrócenia jachtu do pozycji równowagi, teraz działają niekorzystnie doprowadzając do wywrotki.
Jacht kładzie się na burcie nabierając wody (rysunek e). Moment sił Fw i Fg wciąż działa starając się odwrócić jacht do góry dnem. Jacht może pozostać w pozycji "na burcie" jeżeli ożaglowanie stworzy odpowiedni opór i uniemożliwi dalsze obracanie lub załoga wytworzy dodatkowy moment prostujący np. stając na mieczu, czy nakładając koło ratunkowe na top masztu.
Niezrównoważony moment sił Fw oraz Fg doprowadza do odwrócenia jachtu do góry dnem (rysunek f). Po osiągnięciu pozycji masztem pionowo w dół siły ponownie stają się współliniowe jak na rys. a) i równowaga zostaje osiągnięta. Tak wywrócony jacht powinien utrzymać się na powierzchni wody dzięki komorom wypornościowym lub naturalnemu wyporowi jednostki. Odwrócenie łodzi do pozycji z rys. a) jest możliwe poprzez wytworzenie momentu prostującegonp. przez załogę stającą na mieczu.
Jerzy W. Dziewulski: Wiadomości o jachtach żaglowych. Warszawa: Alma-Press, 2008, s. 50-57. ISBN 978-83-7020-358-0.
Franciszek Haber: Vademecum żeglarza i sternika jachtowego. Warszawa: WILGA, 2004. ISBN 83-7375-197-1.
Juan Luis Londoño Arias, znany jako Maluma (ur. 28 stycznia 1994 w Medellín) – kolumbijski wokalista, autor tekstów, model i projektant 
Urodził się i wychował w Medellín jako syn Marlli Arias i Luisa Londoño. Dorastał ze starszą siostrę, Manuelą. Od najmłodszych lat okazywał zainteresowanie piłką nożną, grając w drużynach Atlético National i Equidad Sports Club. We wczesnych latach młodzieńczych zainteresował się także muzyką i w swojej szkole średniej był znany ze swoich uzdolnień wokalnych. Uczęszczał do Colegio Hontanares w El Retiro w departamencie Antioquia, gdzie wielu jego przyjaciół zachęcało go do udziału w lokalnych konkursach wokalnych. W wieku 15 lat wraz z bliskim przyjacielem skomponował pierwszą piosenkę „No quiero”, a rok później dostał szansę nagrania swojego pierwszego utworu w profesjonalnym studiu nagraniowym, co umożliwił mu jego wujek Juan Parra, w ramach prezentu urodzinowego. 
Przyjął pseudonim sceniczny Maluma, który jest połączeniem dwóch pierwszych liter imion matki Marlli, jego ojca Luisa i jego siostry Manueli. W 2010 zaczął pobierać lekcje śpiewu, nagrywał single jako niezależny artysta i jego piosenka „Farandulera” stała się popularna w lokalnych rozgłośniach radiowych. W międzyczasie podpisał kontrakt z wytwórnią Sony Music Entertainment Colombia i Sony Latin. Wytwórnia wydała następnie kolejny singiel „Loco”.
W 2012 na półki sklepowe trafił jego debiutancki album studyjny, zatytułowany Magia, który sprzedał się w liczbie 10 tys. kopii w całym kraju. Teledysk do singla „Obsesión” został nakręcony na dworcu kolejowym w Antioquia, a wystąpiła w nim kolumbijska modelka Lina Posada, która wcześniej pojawiła się w teledysku do piosenki Don Omara „Taboo” (2011). Inne single wydane z albumu to „Miss Independent”, który dotarł do 2. miejsca ogólnokrajowej listy przebojów Colombian National-Report, i „Pasarla Bien”. Album uzyskał ostatecznie złotą certyfikację w Kolumbii. Maluma był również nominowany do nagrody Shock 2012 jako najlepszy nowy artysta. Ostatnie dwa single z jego debiutanckiego albumu to „Primer Amor” i „Miss Independent”, któremu towarzyszył teledysk, nagrany w Medellín.
W 2013 został nominowany do nagrody Latin Grammy Awards w kategorii „Odkrycie roku”. W 2014 wydał teledyski do singli „La Curiosidad”, „Carnaval” i „Addicted”. Wyświetlenia teledysków i rozpoznawalność wokalisty wciąż rosły, dlatego było jedynie kwestią czasu aż jego piosenki zaczęły się stopniowo pojawiać także na listach przebojów w Stanach Zjednoczonych. Współpracował także z piosenkarzem Elvisem Crespo przy piosence tematycznej „Olé Brazil” nagranej dla Mistrzostw Świata w Piłce Nożnej 2014. Kolejny singiel Malumy „La Temperatura” (2014) ukazał się jako część mixtape’u PB.DB The Mixtape. Na przełomie 2014 i 2015 był trenerem w programie La voz Kids Colombia.
Jego przełomowym albumem okazał się drugi album, zatytułowany Pretty Boy, Dirty Boy (2015), utrzymany w stylu reggaeton. Pochodzące z płyty single „El perdedor”, „Borró Cassette” i „Sin Contrato” okazały się przebojami nie tylko w Kolumbii, ale także w Argentynie, Meksyku i Hiszpanii, co było początkiem międzynarodowej kariery Malumy. W 2015 wyprodukowana została również jego pierwsza linia ubrań.
W 2016 współpracował z powodzeniem z Thalíą („Desde Esa Noche”), Shakirą („Chantaje”) i Rickym Martinem („Vente Pa' Ca”). 
W 2018 wydał swój trzeci album studyjny, zatytułowany F.A.M.E., który przyniósł mu 6 platynowych płyt i był jego pierwszym albumem notowanym w głównym zestawieniu sprzedaży płyt amerykańskiego Billboardu. Wideoklip „Mala Mía” miał 6,6 mln odsłon na YouTube. Wystąpił też gościnnie w piosence „Arms Around You” Lil Pumpa, Xxxtentaciona i Swae Lee. Był nominowany do Nickelodeon Kids’ Choice Awards w kategorii Nagroda Blimp 2018 - ulubiony globalny artysta.
Najjaśniejszym punktem dyskografii artysty okazała się wydana rok później piosenka Felices los 4, która uzyskała liczne certyfikacje, zdobyła setki milionów wyświetleń w serwisie YouTube oraz otworzyła mu drzwi do podpisania międzynarodowego kontraktu. W 2018 roku premierę miała trzecia płyta Malumy – F.A.M.E., która stała się jego pierwszym albumem notowanym w głównym zestawieniu sprzedaży płyt amerykańskiego Billboardu.
17 kwietnia 2019 miała miejsce premiera singla „Medellín”, który nagrał w duecie z Madonną, zapowiadający jej album Madame X.
Związany z modelką Natalią Barulich, którą poznał na planie teledysku „Felices los 4” (2017) z udziałem Marca Anthonyego. 
Antoni Chitry de Freyselsfeld (ok. 1832, zm. 28 października 1894) – pułkownik cesarsko-królewskiej Obrony Krajowej.
Był pułkownikiem obrony krajowej Armii Cesarstwa Austriackiego. Jako oficer 4 Pułku Piechoty wziął udział w kampanii włoskiej i pruskiej podczas wojny prusko-austriackiej. Odniósł rany w bitwie pod Königgrätz 3 lipca 1866. Na stopień podpułkownika został mianowany ze starszeństwem z 1 maja 1881. Pełnił funkcje komendanta Galicyjskiego Batalionu Piechoty Obrony Krajowej Stryj Nr 65 w Stryju. W 1884 został przeniesiony do Galicyjskiego Batalionu Piechoty Obrony Krajowej Rzeszów Nr 55 w Rzeszowie na stanowisko komendanta batalionu. 28 października został mianowany tytularnym pułkownikiem. W 1888 został przeniesiony w stan spoczynku, w stopniu rzeczywistego pułkownika. Wspierał Polskie Towarzystwo Gimnastyczne „Sokół” w Rzeszowie. W 1893 przeniósł się z Rzeszowa do Lwowa. Zmarł 28 października 1894 w wieku 62 lat.
Vullnet Xhevat Basha (ur. 11 lipca 1990 w Lozannie) – albański piłkarz grający na pozycji pomocnika. Od 2017 roku zawodnik Wisły Kraków. Umowa kończy mu się w czerwcu 2019 roku.
W trakcie dotychczasowej kariery sportowej występował w Lausanne Sports, Grasshopper Club Zürich, Neuchâtel Xamax, FC Sion, Realu Saragossa, SD Ponferradina oraz UCAM Murcia CF. 10 sierpnia 2017 podpisał roczny kontrakt z Wisłą Kraków. Dnia 17 maja 2018 roku jego kontrakt został przedłużony do czerwca 2019 roku.
Ma na koncie występy w juniorskich reprezentacjach Szwajcarii. Zdecydował się jednak na grę w seniorskiej kadrze Albanii, w której zadebiutował 14 sierpnia 2013 roku w towarzyskiej potyczce przeciwko Armenii. Na boisku pojawił się w 76 minucie.
Trevon Bluiett (ur. 4 listopada 1994 w Indianapolis) – amerykański koszykarz, występujący na pozycjach rzucającego obrońcy lub niskiego skrzydłowego, aktualnie zawodnik New Orleans Pelicans oraz zespołu G-League - Westchester Knicks.
W 2013 zdobył srebrny medal podczas turnieju Adidas Nations. W 2014 wziął udział w meczu gwiazd amerykańskich szkół średnich - Derby Classic, został też zaliczony do I składu Parade All-American. W 2017 wystąpił w turnieju Adidas Nations Counselors.
Oficjalnie Polacy uczestniczą w letnich igrzyskach olimpijskich od roku 1924, choć już wcześniej pojawiali się w ekipach państw zaborczych. W tym okresie Polskę reprezentowało w 25 dyscyplinach olimpijskich 1914 sportowców, z czego 1534 mężczyzn i 375 kobiet
Pierwsze medale olimpijskie dla niepodległej Polski 27 lipca 1924 roku, w Paryżu, wywalczyła czwórka kolarzy torowych w składzie Franciszek Szymczyk, Jan Łazarski, Józef Lange i Tomasz Stankiewicz – medal srebrny. Kilkanaście minut później medal brązowy w jeździeckim konkursie skoków zdobył indywidualnie Adam Królikiewicz na koniu Picador.Pierwszy złoty medal zdobyła dyskobolka Halina Konopacka w 1928.
Pierwszym polskim sportowcem, który na jednych igrzyskach olimpijskich wywalczył dwa medale dla niepodległej polski był jeździec Michał Antoniewicz, 1928 r. – srebro w konkursie skoków na koniu Readgledt i brąz w Wszechstronnym Konkursie Konia Wierzchowego na klaczy Moja Miła.
Trzy medale jako pierwsza zdobyła w 1964 r. lekkoatletka Irena Szewińska – złoty w sztafecie 4x100 m oraz srebrne w biegu na 200 m i skoku w dal. Trzej polscy sportowcy zdobyli na jednych igrzyskach po dwa złote medale: Witold Woyda w indywidualnym i drużynowym turnieju florecistów w 1972 r., Arkadiusz Skrzypaszek w 1992 r. w pięcioboju nowoczesnym – indywidualnie i drużynowo oraz Robert Korzeniowski w chodzie na 20 i 50 km w 2000 r.
Najwięcej medali (32) Polska zdobyła na Igrzyskach w Moskwie w 1980, zaś najwięcej złotych medali (7) przywozili Polacy czterokrotnie z igrzysk w: Tokio, Monachium, Montrealu, oraz Atlancie.
Polska po odzyskaniu niepodległości nie brała udziału w igrzyskach dwukrotnie - w 1920 z powodu udziału w wojnie polsko-bolszewickiej, a w 1984 Polska, podobnie jak inne kraje bloku wschodniego, zbojkotowała Igrzyska w Los Angeles.
Od roku 2000 polscy medaliści olimpijscy otrzymują po zakończeniu kariery świadczenie pieniężne zwane emeryturą olimpijską.
Brygada Świętokrzyska NSZ – oddział zbrojny Narodowych Sił Zbrojnych (NSZ-ZJ), który nie podporządkował się rozkazowi scalenia z Armią Krajową, działający w okresie od połowy sierpnia 1944 do połowy sierpnia 1945. Utworzony decyzją Rady Politycznej NSZ-Zachód w dniu 10 sierpnia 1944.
W czerwcu 1944 r. w wyniku rozkazu komendanta Okręgu V Kieleckiego NSZ, mjra NN ps. „Olgierd Mirski”, „Kordian” w rejonie wsi Wronów – Mirogonowice w powiecie opatowskim na Kielecczyźnie doszło do koncentracji kilku oddziałów partyzanckich NSZ (oddziały Władysława Kołacińskiego ps. „Żbik”, por. Stanisława Grabdy ps. „Bem”, ppor. Edmund Dachtera ps. „Bopp”, NN ps. „Ścibor”, pchor. Kazimierza Nowaka ps. „Łoś” i por. Henryka Figuro-Podhorskiego ps. „Step”, który czasowo przebywał na terenie Kielecczyzny). Sformowano z nich 3-batalionowy 204 Pułk Piechoty Ziemi Kieleckiej NSZ, na czele którego 18 czerwca stanął mjr Eugeniusz Kerner ps. „Kazimierz”, „Jan Balcerowski”. Funkcję szefa sztabu objął rtm. Antoni Starnawski ps. „Leon”. Dowódcami poszczególnych kompanii zostali dowódcy oddziałów partyzanckich, z wyjątkiem „Ścibora”, którego zastąpił Zdzisław Jelnicki ps. „Nowina”. Pułk liczył ok. 450-600 ludzi. Prowadzono walkę zarówno z Niemcami, jak też partyzantką prokomunistyczną. Operowano z reguły siłami jednej lub kilku kompanii. Współdziałano czasem z miejscowymi oddziałami AK a sporadycznie z BCh. W okresie od 15 do 25 lipca Pułkiem dowodził bezpośrednio, przybyły na inspekcję z Warszawy, p.o. Komendanta Głównego NSZ ppłk Stanisław Nakoniecznikoff-Klukowski ps. „Kmicic”.
Po rozpoczęciu się w połowie lipca ofensywy wojsk radzieckich przywódcy Grupy „Szańca”, czyli politycznej nadbudowy NSZ, przenieśli się z Warszawy do Częstochowy i Krakowa. Rozpoczęto wówczas realizację planu utworzenia 3 dużych zgrupowań NSZ, które następnie ewakuowałyby się na Zachód, na tereny zajęte przez wojska amerykańskie i brytyjskie. 10 sierpnia przewodniczący Rady Politycznej NSZ – Zachód Kazimierz Gluziński wydał rozporządzenie o utworzeniu Grupy Operacyjnej „Zachód”. W tym celu w rejonie miejscowości Lasocin skoncentrowano kompanie 204. pp NSZ. Dołączył do nich oddział mjra Antoniego Szackiego ps. „Dąbrowski”, „Bohun” w sile 76 ludzi. Wcześniej (7 sierpnia) w skład 204. pp NSZ wszedł oddział wywiadowczy Komendy Głównej NSZ pod dowództwem ppor. Wiktora Gostomskiego ps. „Nałęcz”. Przybył także komendant Okręgu V Kieleckiego NSZ mjr NN ps. „Olgierd Mirski”. 11 sierpnia na mocy jego rozkazu, w którym powoływał się na rozkaz nowego Komendanta Głównego NSZ gen. Tadeusza Jastrzębskiego ps. „Powała”, utworzono oficjalnie z tych oddziałów Brygadę Świętokrzyską NSZ.
Brygada Świętokrzyska NSZ składała się wówczas z: Kwatery Głównej, Sztabu, 202. pp Ziemi Sandomierskiej, 204. pp Ziemi Kieleckiej i oddziałów pomocniczych. Jej obsada osobowa była następująca:
Dowódca – mjr Antoni Szacki ps. „Bohun”, „Dąbrowski” (do czasu przybycia wyznaczonego przez KG NSZ oficjalnego dowódcy, do czego ostatecznie nie doszło)
Szef Sztabu – kpt. NN ps. „Nawarra” (do 19 sierpnia 1944 r.), mjr Leonard Zub-Zdanowicz ps. „Ząb” (od 19 sierpnia 1944 r.)
Szef wywiadu – ppor. Wiktor Gostomski ps. „Nałęcz” (do września 1944 r.), por. Mieczysław Godziszewski ps. „Mieczysław” (od września 1944 r.)
Oficer oświatowo-wychowawczy – Józef Chmielewski ps. „Aleksander”, rtm. Jerzy Dobrzański-Zaleski ps. „Zaremba”
Dowódca 202. pp – mjr Antoni Szacki ps. „Bohun”, „Dąbrowski” (do 13 sierpnia 1944 r.), Władysław Marcinkowski ps. „Jaxa” (od 13 sierpnia 1944 r.)
Dowódca 204. pp – mjr Eugeniusz Kerner ps. „Kazimierz” (do 15 sierpnia 1944 r.), kpt. Jerzy Wojski (od 15 sierpnia 1944 r.)
Dowódca kompanii szkolnej – kpt. Jerzy Szyler ps. „Jur”, kpt. NN ps. „Nawarra”, kpt. Tadeusz Żółkiewski ps. „Most”
Dowódca żandarmerii – por. Roman Bisping ps. „Grot”.Latem 1944 oficerem do zadań specjalnych Brygady został kapitan Hubert Jura „Tom” były dowódca Akcji Specjalnej NSZ okręgu Radom – współpracujący z Gestapo na tle walki z ugrupowaniami komunistycznymi, który koordynował jej kontakty z Niemcami – Hubert Jura został w lecie 1944, wyrokiem Komendy Głównej NSZ, skazany na karę śmierci za współpracę z Gestapo i ścigany przez NSZ i AK, mimo to po sformowaniu Brygady Świętokrzyskiej (nie podlegającej wówczas komendzie głównej NSZ, a jedynie odłamowi NSZ-ZJ), pełnił w niej funkcję oficera do zadań specjalnych.
W początkowym okresie Brygada liczyła ok. 850 ludzi. Jej uzbrojenie było jednak prawdopodobnie słabe i wynosiło 1 działko przeciwpancerne, 5 ciężkich karabinów maszynowych, 25 ręcznych karabinów maszynowych, 50 pistoletów maszynowych, 320 karabinów ręcznych (głównie kb Mauser), 2 pancerzownice PIAT i 1 karabin ppanc. Posiadana amunicja wystarczała zaledwie na godzinę walki. Podobnie stan umundurowania i obuwia był bardzo zły.
Brygada Świętokrzyska prowadziła walkę partyzancką z partyzantką komunistyczną (AL) i żołnierzami radzieckimi zrzucanymi na teren Polski, których uważała za wrogów numer jeden. Stopniowo powiększała swoją liczebność, dochodząc jesienią 1944 r. do ok. 1200 ludzi. Do jej ważniejszych akcji zbrojnych należały:
23 czerwca 1944 – zaatakowanie oddziału Armii Ludowej „Górala” w rejonie miejscowości Działki Nosowskie, NSZ mimo przewagi liczebnej po walce wycofał się, tracąc 6 zabitych i 3 jeńców, których zwolniono po zapewnieniu, że nie będą napadać na walczących z Niemcami partyzantów.17 lipca 1944 – kilkugodzinny atak 204 pułku NSZ w sile około 500 ludzi dowodzony przez ppłk „Kmicica” pod Skrobaczowem na oddziały AL i Batalionów Chłopskich liczące około 100 ludzi. Oddziałem BCh Józefa Maślanki pod jego nieobecność dowodził Kazimierz Orczykowski, natomiast oddziałem AL kpt. Zygmunt Bieszczanin „Adam”. Oddział AL po kilkugodzinnej walce wycofał się wraz z większością partyzantów BCh; rozbrojono i wychłostano 6 (w innej wersji 12) żołnierzy BCh. Usłyszawszy strzelaninę Maślanka zmobilizował placówki BCh i zaatakował NSZ od tyłu co spowodowało odwrót pułku. Zginął jeden żołnierz NSZ i  czterech członków AL i BCH.16 sierpnia 1944 r. akcja w rejonie Krzepina przeciwko oddziałowi AL Stanisława Olczyka ps. „Garbaty”; okazało się, że oddział opuścił biwak, natomiast zaatakowano i rozbrojono współpracujący z AL oddział Batalionów Chłopskich Bolesława Kozłowskiego ps. „Wiara”. „Wiara” zaalarmował przez łączników władze BCh, które zarządziły alarmową koncentrację swoich oddziałów koło Psar, wzięto też jako zakładników kilku właścicieli majątków ziemskich związanych z NSZ – po pertraktacjach z NSZ oddział zwolniono a BCh zwolniło zakładników – zginęło jednak 2 żołnierzy BCh z oddziału „Wiary”.24 sierpnia akcja w rejonie Fanisławic przeciwko 2 Brygadzie AL „Świt” pod dowództwem Tadeusza Maja ps. „Łokietek”, po otoczeniu gajówki, w której spodziewano się partyzantów komunistycznych, doszło do wymiany ognia, podczas której 2 AL-owców i gajowy Wozniak AK-owiec zginęło, a 1 został ranny, okazało się, że reszta oddziału AL przebywała w innym miejscu, zdobyto natomiast tabory Brygady AL „Świt”, w tym: 3 pistolety maszynowe, 1 karabin ppanc. i amunicję;
Tego samego dnia w lasach między Olesznem a Lasocinem oddział Władysława Kołacińskiego ps. „Żbik”, wracając spod Fanisławic, natknął się i rozbroił oddział AL Jana Okrutnego ps. „Zaręba”, wziętych do niewoli 32 partyzantów komunistycznych i radzieckich skoczków zwolniono;
8 września zlikwidowanie w rejonie wsi Rząbiec oddziału AL Tadeusza Grochala ps. „Tadek Biały” oraz grupy radzieckiego wywiadu wojskowego pod dowództwem Iwana Iwanowicza Karawajewa. Po krótkiej wymianie strzałów pomiędzy grupą aprowizacyjną AL a patrolem Brygady przysłane na miejsce starcia posiłki AL zatrzymały złożony z 9 żołnierzy patrol pod dowództwem ppor. Franciszka Bajcera ps. „Sanowski”. Jednemu z żołnierzy patrolu udało się uciec i poinformować o sytuacji dowództwo Brygady, resztę oddziału NSZ zaczęła przesłuchiwać grupa działaczy PPR, znajdująca się w szeregach AL. Według źródeł AL, Grochal miał zaoferować najpierw zwolnienie jeńców. Następnie doszło do ataku Brygady, w wyniku którego całkowicie rozbito oddział AL – według meldunku NSZ zginęło 34 komunistów, rannych 30, a 67 bolszewików dostało się do niewoli (30 żołnierzy radzieckich wraz z T. Grochalem i I. I. Karawajewem zdołała wycofać się, zbiegł także dowódca PPR Tadeusz Grochal „Biały”). Do niewoli dostało się także 40 Polaków, członków AL – część z nich zwolniono, a kilkunastu wstąpiło do Brygady Świętokrzyskiej. Według wersji NSZ, wśród jeńców radzieckich doszło po pojmaniu do buntu, w czasie jego tłumienia zginęło 3 żołnierzy NSZ, 3 zostało ciężko rannych a 67 partyzantów radzieckich zostało zabitych. Z kolei według źródeł AL, w potyczce po Rząbcem zginęło 16 członków AL, a 32 pozostałych i 73 partyzantów radzieckich dostało się w ręce Brygady – według AL kilku oficerów radzieckich i radiotelegrafistów wyselekcjonowanych wśród jeńców miano przekazać Gestapo. Według innych źródeł partyzanci radzieccy zostali zabici podczas ucieczki podjętej gdy zorientowali się, że są prowadzeni na egzekucję. Szef placówki Sipo w Kielcach stwierdził w raporcie z 30 września do komendanta Sipo i SD w dystrykcie Radom Ilmera: „W toku rozpracowania grup komunistycznych w dniu 8 września została zniszczona duża banda komunistyczna w rejonie Włoszczowy”. W dalszym ciągu raportu są cytowane zeznania jeńców ujętych w toku tej akcji i przekazanych Gestapo. Z uznaniem przyjął tę akcję także Wyższy Dowódca SS i Policji w GG Obergruppenführer Koppe, który dokładnie poinformował o jej rezultatach, stratach Karawajewa i „Tadka Białego” oraz zdobyczach NSZ swoje władze zwierzchnie w sprawozdaniu miesięcznym za wrzesień. Podał też dane o powstaniu, strukturze organizacyjnej i składzie Brygady. 4 jeńców – Polaków, w tym łączniczkę AL, którym udowodniono według NSZ bandytyzm – rozstrzelano, 13 pozostałych wcielono do Brygady, zaś resztę uwolniono; zdobyto 2 ckm, 1 granatnik, 2 karabiny ppanc., 50 pistoletów maszynowych, 120 kb, 20 pistoletów, radiostację i dużą ilość amunicji.W połowie października oddziały Brygady przeszły na obszar powiatu radomszczańskiego. Zajmowały się głównie zwalczaniem niewielkich oddziałów komunistycznych i skoczków radzieckich, m.in. zlikwidowano oddział AL Stanisława Wilka ps. „Sarna”, działający w rejonie Sekurska oraz zniszczono pod Soborzycami radzieckąradzieckie radiostację, której załoga, nie chcąc się poddać, zginęła w płonącej stodole. Wyłapywano i zabijano również pojedynczych członków AL i PPR, co skutecznie sparaliżowało działalność komunistów w tym rejonie;
18 listopada oddziały Brygady powróciły do Lasocina, gdzie obozowały do połowy grudnia. W tym czasie prowadzono głównie akcje aprowizacyjne i zwalczano okoliczne oddziały Armii Ludowej;
18 grudnia zaatakowano i zniszczono we wsi Krzelów grupę radzieckich partyzantów z oddziału NKWD „Awangarda” pod dowództwem lejtnanta Wasyla Lukianowicza Tichonina ps. „Wasyl”;
Tego samego dnia pod Marcinkowicami 204. pp został zaatakowany przez oddział własowców, których powstrzymano i zmuszono do ucieczki kosztem 1 rannego. Wzięto do niewoli kilkunastu jeńców;
21 grudnia Brygada przeszła w rejon wsi Nowy Maciejów – Giebułtów, gdzie stacjonowała do chwili wyruszenia na Zachód.W tym czasie Brygada była często odwiedzana przez przedstawicieli najwyższych władz NSZ i Grupy „Szańca”, m.in. 13 sierpnia przybył Antoni Goerne, który przebywał w Brygadzie do października, 31 sierpnia przyjechali płk Zygmunt Broniewski ps. „Bogucki”, inspektor NSZ – Zachód, a od 20 października nowy Komendant Główny NSZ oraz Kazimierz Gluziński, przewodniczący Rady Politycznej NSZ – Zachód, z okazji obchodów rocznicy powstania listopadowego ponownie płk Z. Broniewski, K. Gluziński i Jerzy Iłłakowicz ps. „Zawisza”. W ramach Brygady Świętokrzyskiej prowadzono też działalność oświatowo-kulturalną, prowadzono wykłady i odczyty, wydawano od sierpnia 1944 r. własne pismo pt. „W marszu i boju”.
Według meldunku dowódcy Brygady z 6 grudnia 1944 r. przesłanego do Komendy Głównej NSZ, liczyła ona 822 ludzi, w tym 73 oficerów, 92 podchorążych, 164 podoficerów i 493 szeregowych. 2 stycznia 1945 r. – po wizycie inspektora NSZ Zachód, mjra Zygmunta Broniewskiego ps. „Bogucki” – Brygada przeszła poważną reorganizację, która zaczęła obowiązywać tydzień później. Odtąd miała się składać z oddziałów liniowych, podległych bezpośrednio dowództwu oraz trzech pułków: Świętokrzyskiego, Jasnogórskiego i Legii Nadwiślańskiej. W skład każdego pułku wchodziły dwa bataliony, liczące po trzy kompanie, oraz pluton ckm (2 ckm i pancerzownica PIAT). Jest kwestią dyskusyjną, czy taki podział organizacyjny Brygady faktycznie istniał, gdyż prawdopodobnie wynikał on z planów rozbudowy jednostki na wiosnę 1945 r., do czego już nie doszło. Ponadto zaprzecza temu w swoich wspomnieniach mjr Antoni Szacki ps. „Bohun”, „Dąbrowski”, twierdząc, że przez cały okres istnienia Brygada posiadała niezmienioną strukturę organizacyjną, a wszelkie rozkazy o jej przekształceniu wydawano w celu zmylenia wroga. Jej nowa struktura organizacyjna miała wyglądać następująco:
4. kompania – por. Bernard Lewandowski ps. „Leonard”.Oficerem do zadań specjalnych Brygady był wtedy Hubert Jura ps. „Tom” działający wówczas w Częstochowie w porozumieniu z Gestapo (m.in. pomagał on szefowi wydziału II KG NSZ „Olesiowi” przeprowadzać zmiany we władzach NSZ likwidując przeciwników marszu na zachód w porozumieniu z Niemcami oraz likwidował członków AL i PPR) – z nieznanych przyczyn ówczesną funkcję i rolę „Toma” pomijają we wspomnieniach dowódcy Brygady.
Brygada podejmowała także drobne starcia z Niemcami, głównie przypadkowe lub związane z pozyskiwaniem uzbrojenia.
22 lipca 1944 – starcie pod Czarnocinem wspólnie z BCh z oddziałem żandarmerii niemieckiej i SS; wzięto do niewoli Sturmbannführera SS i 14 żandarmów, zabito 2 SS-manów, uwolniono więźniów z posterunku żandarmerii. Po pisemnym zapewnieniu oficera SS, że ludność Czarnocina nie będzie represjonowana, jeńcy zostali zwolnieni. Poza tym zdobyto duże ilości broni i amunicji.
18 sierpnia oddział por. Władysława Kołacińskiego ps. „Żbik” rozbroił Niemców z SS i SA oraz Ukraińców jadących na 2 furmankach, rozstrzelano 9 jeńców;
21 sierpnia oddział kpt. Henryka Karopowicza ps. „Rusin” zajął stację kolejową Żelisławice, zdobywając 15 karabinów i amunicję, wziętych do niewoli 15 kolejarzy niemieckich wypuszczono;
22 sierpnia oddziały Brygady obsadziły Kurzelów, a następnie przeniosły się w rejon Włoszczowy i Przedborza, pod wsią Brzeście zaatakowano niemiecką kolumnę samochodową, w wyniku czego zdobyto 1 samochód, ok. 200 lub 300 karabinów produkcji belgijskiej, duże ilości amunicji, 2 pistolety maszynowe i 20 granatów;
23 sierpnia doszło we wsi Ostrów do starcia z patrolem niemiecko-ukraińskim, zginęło 6 żołnierzy Brygady, a patrol wycofał się w kierunku Krasocina;
27 sierpnia całość sił Brygady, stacjonującej we wsiach Kaniów i Jasiów, stoczyła walkę z Niemcami wspartymi przez pociąg pancerny, 202. pp wycofał się, natomiast 204. pp zajął pozycje obronne, spodziewając się ataku garnizonu niemieckiego stacjonującego w pobliskim Zagnańsku, kiedy ten nie nastąpił, a pociąg pancerny po półgodzinnym ostrzale wycofał się, 204. pp odmaszerował do nowego miejsca postoju we wsi Borowa Góra;
1 września patrol aprowizacyjny Brygady pod dowództwem sierż. Aleksandra Wilczyńskiego ps. „Wilk” natknął się w Radoszycach na ok. 50-osobowy niemiecki oddział ekspedycyjny, ostrzelano Niemców, którzy wycofali się z miasteczka, po kilkugodzinnej walce oddział NSZ wycofał się, walkę z Niemcami dokończyły oddziały 2. batalionu 3 Pułku Piechoty AK, ogółem Niemcy stracili 19 zabitych. Źródła AK negują udział NSZ w tej walce i rzekome „dokończenie” kilkugodzinnej walki NSZ przez AK.
12 września oddział ppor. Edwarda Chmielewskiego ps. „Zbigniew” stoczył w okolicy Raszkowa zwycięską potyczkę z patrolem turkiestańskiego batalionu Wehrmachtu, zabijając 1 wroga i biorąc 11 jeńców, których potem zwolniono;
15 września w rejonie wsi Szyce oddział 202. pp rozbroił 5 Niemców, których puszczono wolno, następnie ostrzelano niemiecki samochód na drodze Szczekociny – Pilica, który jednak zdążył odjechać;
20 września oddziały Brygady, stacjonujące w Cacowie, stoczyły bitwę z silnym oddziałem Niemców w sile ok. 400 żołnierzy Luftwaffe i ok. 100 żandarmów wspieranych przez lotnictwo. W dniu 19 września oddział 2 Dywizji Piechoty Legionów Armii Krajowej zaatakował w tej wsi niemiecki samochód, a później odmaszerował do Radoszyc – jeden z Niemców zbiegł i następnego dnia sprowadził obławę. W nocy do Cacowa nadeszła Brygada. Przeciwko oddziałowi lotników wysłano 202. pp z zadaniem urządzenia zasadzki, a przeciwko żandarmom – kompanię szkolną, która miała ich powstrzymać w czasie przekraczania mostu na Nidzie. Oba oddziały niemieckie zostały powstrzymane – krótkie starcie z motocyklistami stoczył 202 pułk. Natomiast 204. pp wraz z taborami został w Cacowie ostrzelany i zbombardowany przez samolot niemiecki, ale bez większych szkód. Wieczorem Brygada oderwała się od Niemców i po przeprawie przez Nidę udała się w kierunku majątku Lasocin. Ogółem straciła 3 zabitych i 5 rannych. Straty niemieckie wynosiły 1 zabity i 1 ranny;
Prowadzono także starcia z niewielkimi oddziałami niemieckimi i własowców, m.in. zdobywając 4 listopada w rejonie Myśliczowa haubicę ze 100 pociskami;
12 listopada doszło pod wsią Krępa do starcia z oddziałem niemieckiej straży granicznej liczącym ok. 100 żołnierzy, w wyniku czego kilku Niemców zostało zabitych, zdobyto też trochę broni;
19 grudnia pod Kurzelowem oddział Władysława Kołacińskiego ps. „Żbik” zaatakował oddział niemieckich saperów, zabijając 4 Niemców;
Działalność Brygady została scharakteryzowana w meldunku dowódcy okręgu AK Radom z 2 stycznia 1945 roku następująco: „Działalność NSZ bez zmian. Wyraźna współpraca z Niemcami i plaga społeczeństwa na skutek stosowania rekwizycji. 22 listopada w czasie przemarszu NSZ przez miejscowość Oleszno Niemcy ściągnęli posterunki. Notowane są kontakty z Gestapo”.
Do ostrego sporu między oddziałem AK a patrolem rekwizycyjnym Brygady Świętokrzyskiej doszło w nocy z 21 na 22 grudnia 1944 w majątku Pierocice. Pomimo sprzeciwu Akowców patrol rekwizycyjny z majątku zabrał konie, 2 krowy i 2 świnie oraz 500 kg zboża. Podobne zdarzenie miało miejsce we dworze Janoszów należącym do Białkowskich. Tam zarekwirowano 1 świnię.
Oprócz rekwizycji kluczowym czynnikiem niechęci popierającego NSZ ziemiaństwa było grubiaństwo, brak karności i brak poszanowania dla zasad moralnych wśród jego członków.
Delegatura Rządu meldowała: „Brygada Świętokrzyska NSZ pod komendą Bohuna przegrupowuje się obecnie ku zachodowi w myśl dyrektyw ONR pozostania po niemieckiej stronie frontu. Zarówno ze strony AK jak NSZ-SN wreszcie od dezerterów AL z powiatu radomszczańskiego stwierdzono, że przy przeprawie części oddziałów (m.in. słynny oddział Żbika który współpracował z Niemcami również na terenie Miechowskiego) przez Pilicę Niemcy wycofali uprzednio posterunki mostowe. Gestapo wypuściło na wolność jak to już niejednokrotnie miało miejsce dowódcę bojówki ONR Pługa ujętego na robocie z bronią w ręku”.
Ofensywa radziecka rozpoczęta 13 stycznia 1945 r. całkowicie zaskoczyła władze NSZ i Grupę „Szańca”, które przewidywały ją najwcześniej wiosną tego roku. Na dodatek jeszcze 5 stycznia wyruszył z zadaniem zlikwidowania niemieckiego posterunku na Warcie oddział Władysława Kołacińskiego ps. „Żbik”, w wyniku czego liczebność Brygady Świętokrzyskiej spadła do poniżej 800 ludzi. 13 stycznia rano dowódca Brygady otrzymał rozkaz Komendanta Głównego NSZ, płk. Zygmunta Broniewskiego ps. „Bogucki” o następującej treści: Ofensywa sowiecka rozpoczęła się 13 stycznia 1945 r. Brygada ma wykonać rozkaz wycofania się na Śląsk. Pomocy żadnej nie możemy udzielić. Należy liczyć na własne siły.
Po południu nastąpił wymarsz Brygady, która następnego dnia osiągnęła rejon wsi Kępie – Marcinkowice – Pogwizdów. Tam została zaatakowana przez Niemców. Walki jednak ustały, gdy Bohun wysłał do nich swojego adiutanta „Jaremę”. W nocy z 14 na 15 stycznia Brygada przeszła na nowe miejsce postoju w miejscowości Koryczany – Dziadówka. Po rozpoznaniu przejść przez rzekę Pilicę postanowiono przekroczyć ją przez słabo broniony most pod Żarnowcem. Dzięki pośrednictwu „Toma” Huberta Jury dało się uzyskać zgodę Niemców na przejście Brygady na drugą stronę rzeki. Podczas przekraczania Pilicy po południu 15 stycznia oddziały Brygady zostały ostrzelane przez radzieckie czołgi, ale bez strat własnych, jedynie ze stratą części taborów. Późnym wieczorem osiągnięto miejscowość Solca, gdzie zatrzymano się na odpoczynek. Stamtąd został wysłany do Krakowa do Komendy Głównej NSZ patrol w celu poinformowaniu o sytuacji Brygady, w skład którego wchodzili – według różnych źródeł – adiutant dowódcy Brygady ppor. Stanisław Sikorski ps. „Jarema” lub por. NN ps. „Bogusław” i łączniczka.
Dowódca Brygady wydał też rozkaz do podkomendnych, w którym oświadczył: Ofensywa bolszewicka zmusiła nas do przesunięcia się na zachód Polski. Na drodze stanęły nam umocnienia niemieckie. W dniu 14 bm. starliśmy się z Niemcami, chcąc przebić się na zachód. Nie daliśmy rady. W dniu 15 bm. czołgi radzieckie zaatakowały nas od wschodu. Dla ratowania brygady porozumiałem się z dowództwem fortyfikacji niemieckich, aby zezwoliło nam przejść przez ich linie na zachód. Tym samym weszliśmy w stan niewojowania z Niemcami na czas nieokreślony. Mam nadzieję, że szybko toczące się wypadki wojenne pozwolą nam w niedalekiej przyszłości zameldować się u Naczelnego Wodza i prawowitego Rządu Polskiego i według jego rozkazu zwrócić nasz oręż przeciwko wrogowi, którego każe nam zwalczać.
Rano 16 stycznia, wobec zbliżania się wojsk radzieckich, Brygada ruszyła dalej, docierając wieczorem, po ominięciu Zawiercia, do miejscowości Blanowice, gdzie dokonano krótkiego odpoczynku. Po dotarciu do miejscowości Koziegłowy natrafiono na niemieckie umocnienia obronne. Po kolejnych rozmowach z Niemcami, w których tym razem uczestniczyli mjr H. Karpowicz ps. „Rusin”, kpt. T. Żółkiewski ps. „Most” i por. Karol Karolewicz, uzyskano zgodę na przejście fortyfikacji, co miało miejsce w nocy.
Do Brygady dołączyło 2 oficerów łącznikowych SS w tym Haupsturmführer SS Paul Fuchs szef Gestapo dystryktu Radom. 17 stycznia Brygada przybyła do Babienicy. Następnego dnia osiągnęła przedmieścia Lublińca, gdzie próbował zastąpić jej drogę niewielki oddział niemiecki, ale w obliczu jej przewagi odszedł. Wyminięto miasto i wieczorem dotarto do miejscowości Solarnia – Dziewicza Góra, a następnego dnia do miejscowości Otmęt, gdzie żołnierze Brygady odpoczęli w opuszczonych barakach jenieckich. W nocy, wobec zbliżania się wojsk radzieckich, wyruszono w kierunku Odry. Po pertraktacjach z Niemcami Brygada przeszła przez most na rzece na końcu po oddziałach niemieckich i ludności cywilnej. Zatrzymano się na krótki postój w rejonie Kammersfeld. W celu oderwania się od Armii Czerwonej w dniach 20-27 stycznia forsownym marszem pokonano ok. 100 km, przechodząc przez miejscowości: Kuźnica Ligocka, Goworowice, Bobolice. W Bobolicach do Brygady dołączył oddział Akcji Specjalnej z Okręgu V Kieleckiego w sile ok. 100 ludzi pod dowództwem kpt. Telesfora Piechockiego ps. „Gustaw”. Oficerem do zadań specjalnych Brygady był wówczas nadal Hubert Jura ps. „Tom”, który dołączył do jednostki wraz ze swoimi ewakuowanymi z Częstochowy ludźmi. Patrz: Organizacja Toma – pośredniczył on w rozmowach z niemieckimi dowódcami wojskowymi i RSHA, posiadając dobre kontakty z Gestapo – od 1943 roku był agentem radomskiego Gestapo. Do takich rozmów doszło 28 stycznia w Bobolicach lub Ząbkowicach Śląskich, podczas którego strona niemiecka nieustannie kontaktowała się telefonicznie z Berlinem. W rezultacie udzielono Brygadzie zezwolenia na: dalszy marsz bocznymi szosami z kierunkiem ogólnym na Pragę Czeską.
Dowództwo Brygady rozpoczęło z Niemcami swoistą grę, aby uchronić ją przed zniszczeniem za cenę jak najmniejszych ustępstw na rzecz Niemców. Niemcy znali antykomunistyczne nastawienie Brygady i z tego względu starali się ten fakt wykorzystać. Ponadto zapewnili Polakom aprowizację, zakwaterowanie oraz leczenie chorych i rannych w swoich szpitalach. W sztabie Brygady znajdował się były szef Gestapo dystryktu Radom Haupsturmführer Paul Fuchs posiadający od jesieni 1944 stały kontakt z brygadą za pośrednictwem Huberta Jury. Planował on wykorzystanie brygady przeciw ZSRR – w pierwszym rzędzie do dywersji i sabotażu na zapleczu radzieckiego frontu, a na dalszym etapie – do walki na froncie wschodnim. Z tego powodu załatwił dozbrojenie brygady przez Niemców i popierał jej liczebny rozwój. Został on oficerem łącznikowym brygady w kontaktach z Niemcami. Brygada ruszyła dalej przez Sudety na obszar Protektoratu Czech i Moraw, który osiągnęła 20 lutego, mijając takie miejscowości, jak Stary Lisieniec, Petersdorf, Chotevice. Tam 15 lutego napotkano kolumnę polskich jeńców z powstania warszawskiego, z której zbiegło do szeregów Brygady ok. 120 osób. Po ich przybyciu zorganizowany czwarty pułk – Poznański. Jego organizacja i obsada wyglądała następująco:
4. kompania – p.o. dowódcy ppor. NN ps. „Orkan”.Po drodze dołączali też Polacy ewakuowani z obozów lub przebywających w Czechach na robotach przymusowych, przez co liczebność Brygady systematycznie wzrastała. Maszerowano w kierunku południowo-wschodnim, dochodząc w połowie marca do miasta Blansko. Tam – za pośrednictwem H. Jury – otrzymano od Niemców polecenie udania się do opuszczonej wsi Rozstani, leżącej na terenie poligonu wojskowego Wehrmachtu. Wokół stacjonowały silne jednostki niemieckie.
W Rozstani oddziały Brygady przebywały do połowy kwietnia 1945 r. Był to okres trudny dla jej żołnierzy i dowództwa i żołnierzy, które zdecydowało się pójść wobec Niemców na daleko idące ustępstwa. Początkowo wysłano, za zgodą Niemców, kilka pieszych patroli do kraju w celu nawiązania kontaktu z Komendą Główną NSZ.
Następnie została wyznaczona grupa ok. 70 ochotników podzielona na 8 grup, którzy – uzbrojeni przez Niemców, a także wyposażeni przez nich w pieniądze, dokumenty i radiostacje – mieli być przewiezieni samolotami niemieckimi nad terytorium Polski i zrzuceni celem dokonywania dywersji i działań wywiadowczych na tyłach Armii Czerwonej. 7 lutego w ośrodku RSHA (Głównego Urzędu Bezpieczeństwa Rzeszy) rozpoczęło się ich szkolenie, które ze strony NSZ prowadził por. Stefan Celichowski ps. „Skalski” pod nadzorem H. Jury, czyli faktycznie Niemców, zaś ze strony niemieckiej oficerowie RSHA. Szkolono skoczków, dywersantów i radiotelegrafistów w dwóch ośrodkach RSHA. Pierwsze dwa kilkuosobowe patrole pod dowództwem por. Zygmunta Rafalskiego ps. „Sulimczyk” i Jana Ciesielskiego ps. „Rumba” zostały zrzucone 23 marca. Z kolei w II połowie marca zastępca dowódcy Brygady, mjr Władysław Marcinkowski ps. „Jaxa”, wziął udział w Pradze w zebraniu przedstawicieli ruchów faszystowskich i kolaboracyjnych z różnych państw, które miało doprowadzić do powstania wspólnego bloku antyradzieckiego pod patronatem Niemców. Jednakże mjr W. Marcinkowski odmówił przystąpienia do niego, zasłaniając się brakiem kompetencji. 15 kwietnia do kraju wysłano kolejny patrol spadochronowy w składzie: por. NN ps. „Gnat”, łączniczka Maria Kobierzycka ps. „Grażyna” i 5 szeregowych. Po wykonaniu zadania por. „Gnat” wraz z żołnierzami powrócił we wrześniu 1945 r. do Brygady, natomiast M. Kobierzycka została aresztowana przez UB. Niedługo potem wysłano do Polski następny najliczniejszy patrol pieszy w sile 45 żołnierzy pod dowództwem kpt. T. Żółkiewskiego ps. „Most”. Jeszcze przed przekroczeniem granicy dowódca wraz z 30 żołnierzami zawrócił, zaś reszta podzieliła się na 2 grupy – pchor. Jana Dzielskiego ps. „Warecki” i Włodzimierza Kołaczkiewicza ps. „Zawisza”. Przeszli oni granicę w nocy z 28 na 29 kwietnia. Następnie pchor. J. Dzielski skierował się w rejon Nowego Targu, a W. Kołaczkiewicz w Kieleckie. Pierwszy oddział został ostatecznie rozbity przez UB w Sopotni Małej w powiecie żywieckim. Natomiast W. Kołaczkiewicz oddalił się w czasie strzelaniny od swego oddziału i po nawiązaniu kontaktów z działaczami NSZ w Krakowie, został aresztowany 1 czerwca 1945 r. w Jędrzejowie. Czterech żołnierzy z jego patrolu powróciło do Brygady wraz z grupą por. „Gnata”.
W dniach 5-6 kwietnia w Monachium doszło do kolejnej konferencji niemiecko-polskiej, podczas której Brygadę reprezentowali na pewno jej dowódca, zastępca dowódcy i szef sztabu, a być może też 2 innych oficerów, a po stronie niemieckiej występował m.in. Hauptsturmführer SS Paul Fuchs. Z rozkazu wydanego następnego dnia przez płk. Antoniego Szackiego wynikało, że Brygada otrzymała propozycje walki na froncie przeciwko Armii Czerwonej, wysłania do kraju dalszych grup dywersyjno-wywiadowczych oraz nawiązania kontaktu z polskimi władzami emigracyjnymi celem skłonienia ich do wspólnej walki z Sowietami. Strona polska kategorycznie odmówiła wysłania Brygady na front ze względów politycznych, uzasadniając to oficjalnie niemieckiemu dowództwu niedostatecznym uzbrojeniem, słabym wyszkoleniem i charakterem oddziału jako jednostki partyzanckiej, a nie liniowej. W rozkazie dziennym nr 205 z 7 kwietnia dowódca brygady określił następujące priorytety działalności oddziału m.in.: 1. przeprowadzenie włączenia jak największej liczby Polaków, przebywających na terenach Rzeszy do szeregów Grupy dla celów walki z Rosją Sowiecką o wolność i niepodległość Polski. 2. podtrzymanie oporu NSZ-u na terenie Polski przeciw bolszewizmowi przez celowe wysyłanie przeszkolonych grup dowódczych i dywersyjnych. 3. nawiązanie kontaktów z polską emigracją na Zachodzie, a w pierwszym rzędzie z Wodzem Naczelnym gen. Andersem, celem podporządkowania się jego rozkazom, dotyczącym walki wszystkich Polskich Sił Zbrojnych z okupantem bolszewickim o prawdziwą wolność i niepodległość Polski.
Ustalono także, że w przypadku zbliżania się Armii Czerwonej, Brygada miała wycofywać się na Zachód wespół z wojskami niemieckimi. Były to warunki bardzo pomyślne. Natychmiast zostali wysłani do Włoch do 2 Korpusu Polskiego por. Przemysław Łebiński ps. „Szaława” i Richard V. Tullet ps. „Harry”, angielski oficer RAF, który trafił do Brygady razem z oddziałem Władysława Kołacińskiego ps. „Żbik”. W tym samym czasie do Londynu udał się rtm. Jerzy Dobrzański-Zaleski ps. „Zaremba”, który został przyjęty przez Naczelnego Wodza gen. Władysława Andersa.
Jednocześnie dowództwo Brygady nawiązało także kontakt z czeskim podziemiem, które przydzieliło Polakom oficera łącznikowego. Ustalono, że Brygada udzieli Czechom pomocy w planowanym powstaniu w Pilźnie, o którego terminie wybuchu dowództwo Brygady miało być poinformowane po osiągnięciu rejonu tego miasta. 12 kwietnia doszło do rozmów dowódcy Brygady płk. Antoniego Szackiego, szefa sztabu mjra Leonarda Zub-Zdanowicza i por. Jerzego Skąpskiego z delegacją niemiecką, której przewodniczył Hauptsturmführer Paul Fuchs z radomskiego Gestapo. Niemcy zaproponowali użycie poszczególnych oddziałów Brygady do walki partyzanckiej na tyłach Armii Czerwonej, na co stanowczo nie zgodziła się strona polska, żądając umożliwienia marszu w kierunku frontu anglo-amerykańskiego. Po długiej dyskusji Niemcy wyrazili zgodę na wyjście Brygady z Rozstani pod warunkiem, że ominie Pragę. Jednocześnie na dowód dobrej woli Niemcy w połowie kwietnia zwolnili z obozu koncentracyjnego w Neuengamme (KL) byłego komendanta Kwatery Głównej i szefa łączności KG NSZ, mjra Stefana Kozłowskiego ps. „Aleksander” i żonę premiera Stanisława Mikołajczyka, którzy wkrótce przybyli do Brygady. Major S. Kozłowski po kilku dniach wyruszył z misją werbunkową do obozów jenieckiego w Murnau i koncentracyjnego w Dachau nawołując do tworzenia ochotniczych legionów antykomunistycznych; został jednak przyjęty bardzo chłodno i jego akcja skończyła się fiaskiem.
Po rozmowach z Niemcami Brygada 13 kwietnia wyruszyła marszem ubezpieczonym w kierunku Pilzna. Jej liczebność wynosiła wówczas ok. 1250 ludzi. 18 kwietnia w pobliżu miejscowości Tabor otrzymano od Czechów informację o planowanym ataku niemieckim. Wobec tego trasa marszu Brygady została zmieniona. 21 kwietnia dotarła ona do miejscowości Věšín w pobliżu Pilzna, gdzie jej dowództwo dostało wiadomość, przekazaną przez czeskiego oficera łącznikowego, o odwołaniu powstania w mieście ze względu na wolniejsze niż przypuszczano posuwanie się Amerykanów. Wobec tego dowództwo Brygady postanowiło przejść w rejon Staňkov – Všekary i tam podjąć działania zbrojne przeciwko Niemcom na własną rękę.
28 kwietnia wysłano z Všekar 4-osobowy patrol pod dowództwem kpt. Stefana Skalskiego z zadaniem przedarcia się przez linię frontu i nawiązania kontaktu z wojskami amerykańskimi. W ciągu 2 dni patrol dotarł do dowództwa amerykańskiej 2. Dywizji Piechoty należącej do 3. Armii gen. George’a Pattona i Brygada nawiązała z nią łączność radiową. Następnie Brygada przystąpiła do akcji, obsadzając na odcinku Holýšov – Staňkov szosę prowadzącą do Pilzna. 5 maja oddziały Brygady zaatakowały niemiecki obóz koncentracyjny dla kobiet Holleischen (Aussenlager Holleischen) w obecnym Holiszowie. Po krótkiej walce niemiecka załoga skapitulowała. Uwolniono ok. 700 więźniarek, w tym 167 Polek. Do niewoli wzięto ok. 200 SS-manów i 15 strażniczek za cenę jedynie 2 rannych. Następnego dnia nawiązano kontakt ze szpicą dywizji amerykańskiej i przeprowadzono wspólnie działania. 7 maja dowódca Brygady spotkał się z dowódcą amerykańskiej 2. DP w miejscowości Staňkov. Amerykanie, biorąc pod uwagę dostarczone informacje i walki Brygady przeciwko Niemcom, uznali ją za jednostkę aliancką i stanowisko to konsekwentnie podtrzymywali, pomimo licznych nacisków radzieckich. Brygada została podporządkowana 2. Dywizji Piechoty i przez pewien czas działała jako jej jednostka.
Po zakończeniu wojny Brygada stacjonowała w miejscowości Všekary. Był to okres, kiedy Brygada cieszyła się jeszcze dobrą opinią wśród aliantów i polskich władz wojskowych. Zresztą dowództwo Brygady przedstawiało ją jako jednostkę tej części NSZ, która scaliła się z Armią Krajową. Meldunki wysyłane do Londynu były zawsze zaopatrzone nagłówkiem: „Armia Krajowa, Grupa Operacyjna Zachód Narodowych Sił Zbrojnych”. W tym czasie powiększał się stale jej stan liczebny, gdyż dołączali do niej Polacy zwolnieni z obozów niemieckich, m.in. Mieczysław Dukalski ps. „Zapora”, były dowódca Batalionu Osłony Kwatery Głównej NSZ, który objął funkcję szefa wywiadu. W rezultacie w każdym batalionie sformowano nowe czwarte kompanie. W Brygadzie znajdowali się członkowie Grupy „Szańca”: Władysław Marcinkowski ps. „Jaxa”, Jerzy Iłłakowicz ps. „Zawisza” i Otmar Wawrzkowicz ps. „Oleś”, „Kaczkowski”. Brygada była odwiedzana przez przedstawicieli misji wojskowych i cywilnych z różnych państw, chcący podziękować za uwolnienie swoich rodaczek z obozu w Holiszowie. Zjawił się również wysoki oficer wywiadu brytyjskiego, który chciał się zorientować w sytuacji Brygady. 14 maja przybył ppłk dypl. Alojzy Mazurkiewicz, polski oficer łącznikowy przy amerykańskiej 3 Armii, na cześć którego przeprowadzono uroczystą defiladę. Zabrał on ze sobą żonę premiera Stanisława Mikołajczyka, a także przekazano mu raport płk. Antoniego Szackiego skierowany do Naczelnego Wodza, w którym dowódca Brygady domagał się przyłączenia swojej jednostki do Polskich Sił Zbrojnych. Było to spowodowane głównie obawą przed wydaniem Brygady w ręce rosyjskie. Ponadto do dowództwa wojsk alianckich we Frankfurcie został wysłany Władysław Marcinkowski ps. „Jaxa” i Jerzy Iłłakowicz ps. „Zawisza”. W wyniku ich misji przysłany został do Brygady ppłk Henryk Szymański, główny amerykański oficer łącznikowy przydzielony do armii polskiej, którego zadaniem było opracowanie, wraz z dowództwem Brygady, planu przerzucenia jej przez Bawarię do 2 Korpusu Polskiego we Włoszech. Jednakże wskutek sprzeciwu Anglików plan ten nie został zrealizowany.
Tymczasem coraz bardziej narastało zagrożenie ze strony NKWD i komunizujących władz czeskich. Czesi chcieli jak najszybszego usunięcia Brygady ze swojego terytorium i dlatego nieustannie informowali aliantów o różnych zadrażnieniach i incydentach z polskimi żołnierzami. Do najpoważniejszego wypadku doszło 6 czerwca, kiedy patrol Brygady prawdopodobnie szukający pozostawionych przez Niemców pojazdów mechanicznych zabił czeskiego oficera i 2 żołnierzy, który próbowali aresztować NSZ-owców. Z kolei 26 maja Rosjanie ujęli 2 żołnierzy Brygady, próbowali także aresztować osoby cywilne. Z tego powodu Amerykanie postanowili przesunąć Brygadę w rejon Szumawy (ok. 60 km od Pilzna), gdzie pod koniec czerwca rozlokowano ją w 5 wsiach zamieszkanych głównie przez Niemców sudeckich. Dowództwo Brygady kwaterowało we wsi Bernatice.
W tym czasie zdecydowanie zaczęła zmieniać się atmosfera wokół Brygady. Z jednej strony najprawdopodobniej pod wpływem przedstawicieli Grupy „Szańca” postanowiono zrezygnować z pomysłu podporządkowania Brygady polskim władzom wojskowym i włączenia jej w skład 2 Korpusu Polskiego. Prawdopodobnie postawę taką prezentował także płk Antoni Szacki. Istnieją przesłanki do stwierdzenia, że być może zaplecze polityczne NSZ postanowiło wykorzystać Brygadę do własnych, niezbyt sprecyzowanych celów i jednocześnie starało się czerpać korzyści ze swojej niezależności, lawirując pomiędzy Amerykanami, 2 Korpusem Polskim i innymi czynnikami. Z drugiej strony pogorszyły się stosunki dowództwa Brygady z aliantami. W dużym stopniu było to wynikiem bardzo krytycznego artykułu pt. „Polscy faszyści rządzą pięcioma czeskimi wsiami”, autorstwa dziennikarza i równocześnie agenta radzieckiego Stefana Litauera, który ukazał się 30 lipca w organie prasowym brytyjskiej Partii Pracy „News Chronicle”, po jego odwiedzinach poprzedniego dnia wśród żołnierzy Brygady. Przedstawił się on w jej dowództwie pod fałszywym nazwiskiem jako Stefan Lityński, polski korespondent z Londynu. Nie został rozpoznany jako agent i przyjęto go serdecznie. Artykuł spowodował reakcję rządu ZSRR, który zażądał od Amerykanów wydania Brygady.
W rezultacie w pierwszych dniach sierpnia do Brygady przybył szef sztabu amerykańskiego II Korpusu, który przywiózł rozkaz naczelnego dowództwa wojsk alianckich, nakazujący zdanie przez nią broni i jej przewiezienie do koszar poniemieckich w Coburgu. Tam 6 sierpnia nastąpiło rozbrojenie. Żołnierzom Brygady, którzy otrzymali status „displaced persons” (uchodźców cywilnych), zaproponowano podjęcie pracy w różnych ośrodkach przemysłowych w Niemczech. Jednocześnie dowództwo, chcąc zachować jej całość, poszukiwało pracy dla poszczególnych kompanii. Dwie z nich pracowały przy rozładunku węgla w Fürth pod Norymbergą. 15 sierpnia, po porozumieniu z dowódcą amerykańskiej 3 Armii gen. George’em Pattonem, Brygada została przetransportowana do Karlsfeld. Wówczas pojawił się pomysł wykorzystania jej do formowania kompanii wartowniczych. Z memoriałem w tej sprawie udali się do sztabu 3 Armii płk Antoni Szacki, płk Stanisław Żochowski, były szef sztabu Komendy Głównej NSZ, pełniący wtedy funkcję oficera łącznikowego 2 Korpusu Polskiego z Brygadą i Jerzy Iłłakowicz. Amerykanie zgodzili się na sformowanie kompanii wartowniczych na bazie Brygady. Wkrótce wydany został rozkaz w tej sprawie. W ten sposób zakończyła się historia Brygady Świętokrzyskiej NSZ.
Groby niektórych członków Brygady Świętokrzyskiej NSZ znajdują się w Monachium na cmentarzu Perlacher Forst. 17 lutego 2018 grobom tym złożył hołd premier Mateusz Morawiecki.
Na Brygadzie Świętokrzyskiej ciążą bardzo poważne zarzuty o kolaborację z Niemcami – sprawa Huberta Jury i Organizacji Toma. Współpraca z Niemcami nie ograniczała się bowiem tylko do zwalczania komunistów z Gwardii Ludowej, Armii Ludowej i Polskiej Partii Robotniczej.
Jednym z najbardziej niejasnych wydarzeń jest sprawa 11 radzieckich jeńców z grupy desantowej „Szturm” (która rozrosła się z czasem do kilkudziesięcioosobowej grupy), podlegającym organom bezpieczeństwa państwowego ZSRR i składającej się z agentów NKWD i NKGB, ujętych po potyczce NSZ i AL pod Rząbcem – według historyków okresu PRL, pięciu oficerów radzieckich rzekomo przekazano do Gestapo, a pozostałych jeńców radzieckich i 4 z AL miano rozstrzelać (podkreślano jednocześnie rolę jaką wówczas odgrywał w Brygadzie członek jej sztabu – oficer do zadań specjalnych „Tom”, będący jednocześnie szefem egzekutywy wydziału II, od 1943 roku pozostający w stałym kontakcie z radomskim Gestapo). Część członków AL zwolniono, a kilkunastu z nich wstąpiło do Brygady Świętokrzyskiej. Według wersji NSZ, wśród jeńców radzieckich doszło po pojmaniu do buntu, w czasie jego tłumienia zginęło 3 żołnierzy NSZ, 3 zostało ciężko rannych a 67 partyzantów radzieckich zostało zabitych. Według AL w potyczce pod Rząbcem zginęło 16 członków AL, a 32 pozostałych i 73 partyzantów radzieckich dostało się w ręce Brygady.
Niemcy jesienią 1944 i zimą 1945 tolerowali działania Brygady, a do sporadycznych starć dochodziło głównie w tym pułku, w którym „Tom” był nieobecny. „Tom” jesienią 1944 rezydował w Częstochowie w przydzielonej przez Gestapo wywiadowi NSZ willi przy ul. Jasnogórskiej 25, gdzie m.in. wraz z Otmarem Wawrzkowiczem zwalczał AL i PPR oraz przeprowadzał zmiany (poprzez likwidacje) w KG NSZ, często jednak odwiedzał Brygadę. Niejasna jest także rola, jaką odgrywał obecny w Brygadzie szef wywiadu II NSZ, sprawujący funkcję szefa wywiadu Brygady, „Nałęcz” Wiktor Gostomski, później zamordowany przez swojego następcę na stanowisku szefa wydziału II KG NSZ Otmara Wawrzkowicza „Olesia” w willi zajmowanej w Częstochowie przez „Toma” – rzekomo za chęć scalenia z AK. W zachowanych dokumentach RSHA-Sicherheitpolizei znajdujących się w RFN wszyscy trzej figurują jako agenci Gestapo – bezsprzeczna jest współpraca z Gestapo „Toma” i Wawrzkowicza.
Od grudnia 1944 do 5 maja 1945 Brygada całkowicie zawiesiła starcia z Niemcami. Niewątpliwie Brygada podczas jej marszu na Zachód, kiedy zawiesiła działania przeciwko wojskom niemieckim, była wspomagana przez Niemców dostawami żywności, umundurowania i wyposażenia wojskowego, a później także uzbrojenia. Do jej sztabu zostało dołączonych kilku podoficerów niemieckich oraz 2 oficerów SS, w tym Haupsturmführer Paul Fuchs z Gestapo, którzy koordynowali sprawy jej aprowizacji, wyposażenia i kontaktów z Niemcami, natomiast teoretycznie nie mieli prawa wtrącać się w jej sprawy wewnętrzne. Niemcy zapewniali też kilka razy zakwaterowanie żołnierzom Brygady. Wreszcie udokumentowane są przypadki odsyłania chorych lub rannych żołnierzy Brygady do niemieckich szpitali. Podczas przechodzenia przez poszczególne niemieckie odcinki obrony dowództwo Brygady każdorazowo zawierało porozumienia z lokalnymi dowódcami, czasami za cenę różnych ustępstw. W przypadku przekroczenia mostu na Odrze było to jego wspólne obsadzenie na krótki czas. Jest kwestią dyskusyjną, czy dowództwu Brygady faktycznie udawało się za każdym razem przekonywać Niemców do swojego stanowiska (niejasne jest, co w takim razie robił w Brygadzie oficer łącznikowy Gestapo Paul Fuchs), czy być może istniała jedna ogólna umowa umożliwiająca Brygadzie posuwanie się wspólnie z oddziałami niemieckimi na Zachód.
Po przybyciu na teren Protektoratu Czech i Moraw dowództwo Brygady wydzieliło kilkudziesięcioosobową grupę oficerów i żołnierzy, którzy – po przejściu kursów dywersyjno-wywiadowczych RSHA i wyposażeniu ich w pieniądze, dokumenty, broń i radiostacje – zostali samolotami niemieckimi (część udała się piechotą) przerzuceni do Polski na tyły Armii Czerwonej. Z drugiej strony wynika, że dowództwo Brygady zostało w końcu zmuszone do konkretnych działań przeciwko sowietom. Istnieją jednak przekazy, z których wynika, że skoczkowie do kraju dostali od dowództwa Brygady rozkaz nierealizowania po wylądowaniu działań na rzecz Niemców, a nawiązanie kontaktu ze strukturami NSZ i wykonywanie ich poleceń. W końcowym okresie wojny przedstawiciele Brygady uczestniczyli w kilku konferencjach z Niemcami, w tym w Pradze z udziałem różnych partii, środowisk faszystowskich i kolaboracyjnych z innych krajów europejskich. Szef sztabu brygady Władysław Marcinkowski pseudonim Jaxa wziął udział w konferencji wschodnioeuropejskich grup faszystowskich z udziałem m.in. Żelaznej Gwardii i Strzałokrzyżowców. Jednak przedstawicielom Brygady udawało się wymawiać od złożenia konkretnych propozycji. Jednocześnie dowództwo Brygady podejmowało działania zmierzające do uniezależnienia się od kurateli niemieckiej i uzyskania statusu jednostki antyhitlerowskiej, jak nawiązanie kontaktu z czeskim podziemiem, czy wysłanie przedstawicieli do 2. Korpusu Polskiego i Rządu na Uchodźstwie w Londynie.
Współpracę z Niemcami wymusiła realizacja koncepcji marszu na Zachód, sformułowana przez Komendę Główną NSZ. Przewidywała ona zresztą utworzenie jeszcze dwóch grup operacyjnych wchłonięcie sił AK i BCh i wyprowadzenie z kraju większości sił NSZ w porozumieniu z Niemcami by na zachodzie oczekiwać wybuchu III wojny światowej. Po drugie, NSZ reprezentowała początkowo koncepcję dwóch wrogów, Niemiec i ZSRR, w której jednak zdecydowanie wrogiem nr 1 stała się od połowy 1943 roku ZSRR. Strona niemiecka także zamierzała wykorzystać Brygadę do swoich celów. W tej sytuacji dowództwo Brygady podjęło z Niemcami pewnego rodzaju grę, w której za cenę jak najmniejszych ustępstw zamierzało uratować swoich żołnierzy. Ułatwiało to też niezdecydowanie władz niemieckich, co do przyszłych losów Brygady; część chciała wykorzystać ją do celów propagandowych, część do sformowania z niej „polskiego legionu antybolszewickiego”. Rzekomo były też grupy chcące za jej pośrednictwem dotrzeć do polskiego rządu w Londynie celem złożenia mu oferty wspólnej walki przeciwko Sowietom. Jest niewątpliwie kwestią dyskusyjną, czy podjęta przez dowództwo Brygady współpraca z Niemcami była adekwatna do jej sytuacji i ile można było poświęcić dla uratowania przed komunistami ponad tysiąca młodych ludzi.
W ostatnich dniach wojny Brygada otwarcie wystąpiła zbrojnie przeciwko Niemcom, przez co zapewniła sobie u Amerykanów status siły alianckiej. Według raportu Office of Strategic Services taktyka ujawniania przed Niemcami faszystowskich i antykomunistycznych tendencji uratowała Brygadę od rozbrojenia lub wysłania przez Niemców na front wschodni przeciw Armii Czerwonej.
W amerykańskich raportach pojawiały się rozbieżne informacje na temat postawy Brygady wobec Niemców. W niektórych raportach pojawiała się całkowicie fałszywa opinia o rzekomym udziale żołnierzy Brygady w powstaniu warszawskim oraz informacje o walce żołnierzy Brygady z Niemcami. Inne raporty informowały o popełnianych przez żołnierzy Brygady mordach i rabunkach. Pojawiały się zarzuty o współpracy „Toma” z hitlerowcami, informacje o ukrywaniu się pośród żołnierzy Brygady oficerów niemieckich służb SD i SS i zrzutach żołnierzy Brygady przez Luftwaffe na linii frontu wschodniego. Informacje o zrzutach pojawiły się po aresztowaniu przez Amerykanów Austriaka mającego pełnić funkcję radiooperatora w takim oddziale.
W powojennej Polsce Ludowej w latach 1945-1956 żołnierze Brygady Świętokrzyskiej skazywani byli przez komunistów, w licznych procesach sądowych, na kary śmierci lub długoletniego więzienia. Komunistyczne władze zażądały wydania żołnierzy formacji przebywających na zachodzie jako „jednostki kolaboracyjnej”, a jej dowódcę A. Szackiego (ps. „Bohun-Dąbrowski”) uznały za zbrodniarza wojennego – w sierpniu 1950 w Tuluzie odbył się proces przed sądem francuskim, który całkowicie uniewinnił A. Szackiego od stawianych zarzutów i odmówił wydania jego i innych żołnierzy Brygady Świętokrzyskiej władzom komunistycznym w Polsce[potrzebny przypis].
Czesław Brzoza, Od Miechowa do Coburga. Brygada Świętokrzyska Narodowych Sił Zbrojnych w marszu na zachód, [w:] „Pamięć i Sprawiedliwość”, 2004, nr 1(5).Pozostałe pozycje:
W marszu i boju. Z walk i przeżyć partyzanckich żołnierzy Brygady Świętokrzyskiej, Monachium 1948 (reprint Lublin-Warszawa 2010).
Czesław Brzoza, Pierwsze kontakty Brygady Świętokrzyskiej NSZ ze Sztabem Naczelnego Wodza, [w:] „Zeszyty Historyczne WiN-u”, 1999, nr 13.
Antoni Bohun-Dąbrowski, Byłem dowódcą Brygady Świętokrzyskiej Narodowych Sił Zbrojnych. Pamiętnik dowódcy, świadectwa żołnierzy, dokumenty, Warszawa 2001.
Jan Żaryn, Dramatyczny marsz, czyli Brygada Świętokrzyska od wewnątrz, [w:] „Biuletyn IPN”, 2002, nr 8/9.
oprac. i wstęp Czesław Brzoza, Rozkazy dzienne Brygady Świętokrzyskiej Narodowych Sił Zbrojnych 1944–1945, Kraków 2003.
Wystawa w Bibliotece Jagiellońskiej w Krakowie pt. „Droga do wolności – żołnierze Brygady Świętokrzyskiej Narodowych Sił Zbrojnych”
Film reż. Pawła Siegera pt. Demony przeszłości (Holiszów), Discovery Historia, 92 min. [dostęp 13.07.2010]
Makak czubaty, czarny makak czubaty, czubaty pawian (Macaca nigra) – gatunek ssaka z rodziny koczkodanowatych (Cercopithecidae).
Czarne, dość długie futro, szczątkowy ogon, twarz czarna, u młodych różowa, modzele pośladkowe jasnoróżowe. Na głowie charakterystyczny czub dorastający do 10 cm. Długość ciała do 60 cm, ogona 2–6 cm.
Jest to gatunek endemiczny występujący wyłącznie na dwóch wyspach Indonezji:  na północy Celebes (Sulawesi) oraz na wyspie Pulau Bacan, gdzie został sprowadzony przez człowieka w 1867 rokuGęstość występowania makaków czubatych na wyspie Bacan jest wyższa niż na Sulawesi (odpowiednio 4,9 grup/km² ze średnią wielkością grupy 24,9 os. // 3,9 grup/km², średnio liczących 20 osobników).
Na Sulawesi grupy makaków czubatych można spotkać na terenie rezerwatów Tangkoko DuaSudara (w tym miejscu wyspy jest ich najwięcej), Gunung Ambang, Gunung Manembonembo oraz na terenie parku narodowego Bunaken Marine.
Żyje w parach lub małych grupach, głównie na ziemi, osobniki młode i samice z dziećmi chronią się na drzewach. Wszystkożerny, żywi się głównie owocami, chętnie łowi drobne zwierzęta w rzekach i morzu. W stadach panuje równouprawnienie, żadna płeć nie dominuje. Młode osiągają dojrzałość w wieku trzech lat, nie wiadomo ilu lat dożywają na wolności.
K. Kowalski (redaktor naukowy), A. Krzanowski, H. Kubiak, G. Rzebik-Kowalska, L. Sych: Ssaki. Wyd. IV. Warszawa: Wiedza Powszechna, 1991, s. 183, seria: Mały słownik zoologiczny. ISBN 83-214-0637-8.
Urodziła się w Teksasie. W szkole średniej była cheerleaderką i wzorową ucznnicą. Ukończyła college o specjalizacji tanecznej z Bakalaureat. Brała udział w letnich przedstawieniach i uczestniczyła w kursach aktorskich. 
W 1974 roku poznała legendarną ikonę porno Georginę Spelvin, kiedy grała w letnim widowisku w Maine i poznała kilku przyjaciół Spelvin z branży dla dorosłych. Jednak podjęła pracę jako gospodyni w barze i restauracji, gdzie 1977 roku poznała Dave'a Ambrose, za którego wyszła za mąż w 1980. Wkrótce potem Ambrose odkryła, że David jest zagorzałym miłośnikiem porno. W 1978 roku Tish i David występowali „na żywo” na scenie. 
W 1981 roku zaczęła występować w filmach porno. Była w obsadzie Cosmopolitan Girls (1982), Wanda Whips Wall Street (1982), In Love (1983), Corruption (1983), Private School Girls (1983) i Preppies (1984).
Tworzy kryształy słupkowe, listewkowe i tabliczkowe (osiągają około 1 cm). Zazwyczaj występuje w skupieniach zbitych, ziarnistych, skorupowych. Jest kruchy, nieprzezroczysty. Często zawiera domieszki złota, kobaltu, niklu, srebra, antymonu i siarki.
W utworach hydrotermalnych oraz w skałach metamorficznych. Najczęściej bywa spotykany w żyłach i gniazdach mineralnych, w towarzystwie kruszców ołowiu, cynku, bizmutu, arsenu. Przeważnie współwystępuje z arsenopirytem. Znany jest z niektórych pegmatytów i żył kwarcowych.
Na świecie: Austria, Niemcy, Szwecja, Wielka Brytania, Algieria, Kanada.W Polsce: występuje z arsenopirytem, w serpentynitach: w Górach Złotych, Rudawach Janowickich, Górach Izerskich oraz w rejonie Lubina i Polkowic.
główne źródło arsenu (73% As), także złota (w Złotym Stoku zawartość Au wynosiła 25–30 g na tonę), kobaltu i innych pierwiastków,
Rufino Salvatore Niccacci OFM (ur. 19 marca 1911 w Derucie, zm. 16 października 1976 tamże) − włoski franciszkanin, działacz społeczny, Sprawiedliwy wśród Narodów Świata.
Należał do umbryjskiej prowincji Zakonu Braci Mniejszych. W czasie II wojny światowej był gwardianem klasztoru San Damiano w Asyżu. Współpracując z miejscowym biskupem Giuseppe Placido Nicolinim oraz ks. Aldo Brunacci organizował pomoc dla uchodźców z terenów objętych działaniami wojennymi oraz ukrywających się Żydów. W zarządzanym przez siebie klasztorze ukrywał Żydów, oferując im przebranie w habit franciszkański. Wraz z asyskim drukarzem Luigim Brizim przygotowywał fałszywe dokumenty. Dzięki staraniom o. Rufina u wojskowych władz niemieckich Asyż traktowany był jako miasto-szpital, omijały go bombardowania. Podobne starania u aliantów czyniła Stolica Święta. W 1944 o. Niccacci został na krótko aresztowany w związku z podejrzeniem o organizowanie ucieczki ukrywających się Żydów z klasztoru klarysek w San Quirico. W 1974 został odznaczony medalem Sprawiedliwy wśród Narodów Świata. O. Niccacci zmarł na zawał serca w rodzinnej Derucie 16 października 1976.
W 1978 Alexander Ramati wydał powieść Assisi Clandestina, opowiadającą o wojennych losach Asyżu, której jednym z głównych bohaterów jest o. Rufino Niccacci. W 1985 na kanwie książki nakręcono film The Assisi Underground, w którym w rolę Niccacciego wcielił się Ben Cross. W jednym z oficjalnych wystąpień do uratowanych z Holokaustu 11 kwietnia 1983 amerykański prezydent Ronald Reagan w szczególny sposób przypomniał postawę o. Niccacciego. W Derucie uczczono franciszkanina nadając jego imię jednej z ulic. W 2007 Paolo Mirti opublikował powieść La società delle mandorle: Come Assisi salvò i suoi ebrei (pol. Migdałowe społeczeństwo: jak Asyż uratował swoich Żydów).
Trasa europejska – międzynarodowa droga samochodowa w Europie, oznakowana numerem jedno-, dwu- lub trzycyfrowym poprzedzonym literą E (białe napisy na zielonym tle). Numeracja dróg jest zachowana przy przekraczaniu przez drogę granic państwowych. Nadzorowaniem sieci tras europejskich i propozycjami zmian w ich przebiegu zajmuje się Komisja Gospodarcza ONZ ds. Europy (UNECE). W niektórych państwach (np. Polska, Niemcy) numeracja tras europejskich występuje równolegle do krajowego systemu numeracji dróg. W innych państwach (np. Szwecja, Polska w latach 1962-1985) numeracja tras europejskich jest zintegrowana z systemem numeracji krajowej i drogi oznaczone symbolem Exx nie posiadają już innych numerów.
Drogi podstawowe i drogi pośrednie określone jako kategoria „A” są oznaczone liczbą dwucyfrową; drogi stanowiące odgałęzienia, odnogi lub drogi łącznikowe określone jako kategoria „B” są oznaczone liczbą trzycyfrową.
Uwaga: drogi E 01... E 09, które oznaczane są zgodnie z powyższym ustaleniem dwiema cyframi zazwyczaj oznacza się jedną cyfrą, z pominięciem zera na początku.
Drogi podstawowe przebiegające z północy na południe otrzymują oznaczenie nieparzystą liczbą dwucyfrową z końcówką „5”, wzrastającą z zachodu na wschód.
Drogi podstawowe przebiegające z zachodu na wschód otrzymują oznaczenie parzystą liczbą dwucyfrową z końcówką „0”, wzrastającą z północy na południe.
Drogi pośrednie otrzymują odpowiednio oznaczenie liczbą dwucyfrową nieparzystą i parzystą, mieszczącą się między liczbami dróg podstawowych, pomiędzy którymi się znajdują.
Drogi kategorii „B” otrzymują oznaczenie liczbą trzycyfrową, z której pierwsza cyfra jest cyfrą drogi podstawowej położonej najbliżej na północ od drogi „B”, druga – cyfrą drogi podstawowej położonej najbliżej na zachód od tej drogi „B”, a trzecia cyfra jest liczbą porządkową.
Drogi podstawowe przebiegające z północy na południe położone na wschód od drogi E99 mają trzycyfrowe nieparzyste liczby od 101 do 129. Pozostałe zasady punktu 2 są dla tych dróg zachowane.
Drogi kategorii „B” położone na wschód od E101 oznaczone są trzycyfrową liczbą zaczynającą się od „0”.
Dwie drogi klasy „A”, E47 i E55, przebiegające przez Skandynawię mają oznaczenie sprzed 1992 (E6 i E4). Te wyjątki zostały zaakceptowane w związku z dużymi kosztami zmiany oznakowań ww. dróg. Stare oznakowanie występuje tylko w Norwegii i Szwecji. W pozostałych krajach drogi te są oznakowane według nowego systemu numeracji.
W większości państw oznakowanie „Exx” jest umieszczane obok numeracji krajowej i wystarczające do poruszania się wzdłuż tras europejskich.
W Danii, Norwegii oraz Szwecji oznakowanie „Exx” jest zintegrowane z numeracją krajową i z reguły drogi te nie posiadają innej numeracji krajowej.
Zdarza się też tak (np. Niemcy), że oznakowanie „Exx” jest minimalne i poruszanie się wzdłuż tras europejskich na jego podstawie jest utrudnione.
W niektórych krajach (np. Wielka Brytania, Uzbekistan) drogi w ogóle nie są oznakowane numerami „Exx”.
W Irlandii numery tras europejskich są podawane jedynie na znakach wskazujących odległość do miejscowości.
Pierwszy system numeracji tras europejskich, wprowadzony w 1950 roku, składał się z jedno do dwucyfrowych liczb, w dużym uproszczeniu polegał na tym, że im mniej ważna była droga tym wyższy miała numer.
„B”, w której znajdowały się trasy europejskie będące odgałęzieniami i łącznikami, o numerach E31 – E92.W 1968 roku wprowadzono trzycyfrowe arterie.
Bieżący system oznaczeń tras europejskich został utworzony w 1975 na podstawie Umowy europejskiej o głównych drogach ruchu międzynarodowego (AGR) zawartej w Genewie 15 listopada. Jego wprowadzanie w życie rozpoczęto w pierwszej połowie lat 80. XX wieku. Mimo upływu ponad 20 lat od jego wprowadzenia zdarzają się sytuacje oznakowania dróg znakami zgodnymi z poprzednim systemem.
Zmiana systemu numeracji nie od razu została przez wszystkich zaakceptowana. Zdarzały się też sytuacje, że po akceptacji zmian nic się praktycznie w oznakowaniu dróg nie zmieniło.
W związku z niewprowadzaniem zmian w oznakowaniu dróg, zdarzały się sytuacje, w których wydawcy atlasów pomimo uwzględnienia nowej numeracji dróg w atlasach, w kolejnych wydaniach powracali do poprzedniej (wycofywanej) numeracji.
W 1992 uzupełniono sieć o wiele nowych dróg, w znacznej mierze na terenach Rosji. Do dotychczasowego systemu dodano głównie drogi leżące na wschodzie Europy i częściowo w zachodniej Azji, co częściowo zniekształciło systematykę oznakowania tras.
Cały czas w systemie są wprowadzane zmiany, na ogół wydłużające lub zmieniające trasy przy jej końcach.
Obecny system numeracji tras europejskich zaczęto wprowadzać w 1985 według nowego systemu. Rząd Polski podpisał Umowę o głównych drogach ruchu międzynarodowego 14 września 1984. Została ona ratyfikowana 29 stycznia 1985 i opublikowana w Dzienniku Ustaw 11 marca 1985 (Dz.U. z 1985 r. nr 10, poz. 35).
Wkrótce po ratyfikacji umowy przez Polskę, jeszcze w 1985 w przebiegających przez Polskę trasach zaszły następujące zmiany:
trasa E 5 – Greenock – Glasgow – Preston – Birmingham – Southampton... Hawr – Paryż – Orlean – Bordeaux – San Sebastián – Madryt – Sewilla – Algeciras
trasa E 15 – Inverness – Perth – Edynburg – Newcastle – Londyn – Folkestone – Dover... Calais – Paryż – Lyon – Orange – Narbona – Girona – Barcelona – Tarragona – Castellón de la Plana – Walencja – Alicante – Murcja – Almería – Malaga – Algeciras
trasa E 25 – Hoek van Holland – Rotterdam – Eindhoven – Maastricht – Liège – Bastogne – Arlon – Luksemburg – Metz – Saint-Avold – Strasburg – Miluza – Bazylea – Olten – Berno – Lozanna – Genewa – Mont Blanc – Aosta – Ivrea – Vercelli – Alessandria – Genua... Bastia – Porto Vecchio – Bonifacio... Porto Torres – Sassari – Cagliari... Palermo
trasa E 35 – Amsterdam – Utrecht – Arnhem – Emmerich am Rhein – Oberhausen – Kolonia – Frankfurt nad Menem – Heidelberg – Karlsruhe – Offenburg – Bazylea – Olten – Lucerna – Altdorf – San Gottardo – Bellinzona – Lugano – Chiasso – Como – Mediolan – Piacenza – Parma – Modena – Florencja – Rzym
trasa E 45 – Karesuando – Gällivare – Storuman – Östersund – Mora – Grums – Trollhättan – Göteborg... Fredrikshavn – Aalborg – Aarhus – Vejle – Kolding – Frøslev – Flensburg – Hamburg – Hanower – Getynga – Kassel – Fulda – Würzburg – Norymberga – Monachium – Rosenheim – Wörgl – Innsbruck – przełęcz Brenner – Franzensfeste – Bolzano – Trydent – Werona – Modena – Bolonia – Cesena – Perugia – Fiano – Neapol – Salerno – Sicignano – Cosenza – Villa San Giovanni... Mesyna – Katania – Syrakuzy – Gela
trasa E 55 – Helsingborg... Helsingør – Kopenhaga – Køge – Vordingborg – Farø – Nykøbing Falster – Gedser... Rostock – Berlin – Lübbenau/Spreewald – Drezno – Cieplice – Praga – Tabor – Linz – Salzburg – Villach – Tarvisio – Udine – Palmanova – Mestre – Rawenna – Cesena – Rimini – Fano – Ankona – Pescara – Canosa – Bari – Brindisi... Igumenitsa – Preweza – Rhion – Patras – Pirgos – Kalamata; patrz też E 4 poniżej
trasa E 65 – Malmö – Ystad... Świnoujście – Wolin – Goleniów – Szczecin – Gorzów Wielkopolski – Świebodzin – Zielona Góra – Legnica – Jelenia Góra – Harrachov – Železný Brod – Turnov – Mladá Boleslav – Praga – Igława – Brno – Bratysława – Rajka – Csorna – Szombathely – Zalaegerszeg – Nagykanizsa – Letenye – Zagrzeb – Karlovac – Rijeka – Split – Dubrownik – Petrovac – Podgorica – Bijelo Polje – Skopje – Kiczewo – Ochryda- Bitola – Niki – Vevi – Kozani – Larisa – Domokos – Lamia – Brallos – Itea – Antirrion... Rhion – Egion – Korynt – Tripoli – Kalamata... Kissamos – Chania
trasa E 75 – Vardø – Vadsø – Nesseby – Utsjoki – Inari – Ivalo – Sodankylä – Rovaniemi – Kemi – Oulu – Jyväskylä – Heinola – Lahti – Helsinki... Gdańsk – Świecie – Łódź – Piotrków Trybunalski – Katowice – Bielsko-Biała – Cieszyn – Żylina – Bratysława – Győr – Budapeszt – Segedyn – Belgrad – Nisz – Kumanowo – Skopje – Saloniki – Larisa – Lamia – Ateny... Chania – Heraklion – Ajos Nikolaos – Sitía
trasa E 85 – Kłajpeda – Kowno – Wilno – Lida – Słonim – Kobryń – Siret – Suczawa – Roman – Urziceni – Bukareszt – Giurgiu – Ruse – Bjała – Wielkie Tyrnowo – Stara Zagora – Chaskowo – Swilengrad – Ormenio – Kastanies – Didymoteicho – Aleksandropolis
trasa E 105 – Kirkenes – Murmańsk – Pietrozawodsk – Petersburg – Moskwa – Orzeł – Charków – Symferopol – Ałuszta – Jałta
trasa E 119 – Moskwa – Tambow – Poworino – Wołgograd – Astrachań – Machaczkała – Quba – Baku – Alyat – Astara
trasa E 121 – Samara – Uralsk – Atyrau – Beineu – Szetpe – Czetybaj – Fetisowo – Garabogaz – Turkmenbaszy – Gyzylarbat – granica Iranu
trasa E 123 – Czelabińsk – Kustanaj – Esil – Dzierżawińsk – Arkałyk – Żezkazgan – Kyzyłorda – Szymkent – Taszkent – Ajni – Duszanbe – Niżnyj Piandż
trasa E 125 – Iszym – Pietropawłowsk – Astana – Karaganda – Bałchasz – Burubajtał – Ałmaty – Biszkek – Naryn – Torugart
trasa E 20 – Shannon Town – Limerick – Dublin... Liverpool – Manchester – Kingston upon Hull... Esbjerg – Kopenhaga – Malmö – Helsingborg – Halmstad – Göteborg – Örebro – Sztokholm... Tallinn – Narwa – Petersburg
trasa E 30 – Cork – Waterford – Wexford – Rosslare... Fishguard – Swansea – Cardiff – Newport – Bristol – Londyn – Colchester – Ipswich – Felixstowe... Hoek van Holland – Haga – Gouda – Utrecht – Amersfoort – Oldenzaal – Osnabrück – Bad Oeynhausen – Hanower – Brunszwik – Magdeburg – Berlin – Świecko – Świebodzin – Poznań – Warszawa – Brześć – Mińsk – Smoleńsk – Moskwa – Riazań – Penza – Samara – Ufa – Czelabińsk – Kurgan – Iszym – Omsk
trasa E 40 – Calais – Ostenda – Brugia – Gandawa – Bruksela – Liège – Akwizgran – Kolonia – Olpe – Gießen – Bad Hersfeld – Eisenach – Erfurt – Gera – Chemnitz – Drezno – Görlitz – Legnica – Wrocław – Opole – Gliwice – Kraków – Tarnów – Rzeszów – Przemyśl – Lwów – Równe – Żytomierz – Kijów – Charków – Ługańsk – Wołgograd – Astrachań – Atyrau – Beineu – Qoʻngʻirot – Nukus – Dasshaus – Buchara – Nawoj – Samarkanda – Dżizzach – Taszkent – Szymkent – Żambył – Biszkek – Ałmaty – Sary-Ozek – Tałdy-Kurgan – Ucharal – Taskesken – Ajagöz – Gieorgijewska – Öskemen – Ridder
trasa E 50 – Brest – Rennes – Le Mans – Paryż – Reims – Metz – Saarbrücken – Mannheim – Heilbronn – Norymberga – Rozvadov – Pilzno – Praga – Igława – Brno – Trenczyn – Preszów – Vyšné Nemecké – Użhorod – Mukaczewo – Stryj – Tarnopol – Chmielnicki – Winnica – Humań – Kropywnycki – Dniepr – Donieck – Rostów nad Donem – Armawir – Mineralne Wody – Machaczkała
trasa E 60 – Brest – Lorient – Vannes – Nantes – Angers – Tours – Orlean – Montargis – Auxerre – Beaune – Dole – Besançon – Belfort – Miluza – Bazylea – Zurych – Winterthur – Sankt Gallen – St. Margrethen – Bregencja – Feldkirch – Landeck – Telfs – Innsbruck – Lauterach – Feldkirch – Imst – Innsbruck – Wörgl – Rosenheim – Bad Reichenhall – Salzburg – Sattledt – Linz – St. Pölten – Wiedeń – Nickelsdorf – Mosonmagyaróvár – Budapeszt – Szolnok – Püspökladány – Oradea – Kluż-Napoka – Turda – Târgu Mureș – Braszów – Ploeszti – Bukareszt – Urziceni – Slobozia – Hîrsova – Konstanca... Poti – Samtredia – Chaszuri – Tbilisi – Gandża – Evlak – Baku... Turkmenbaszy – Gyzylarbat – Aszchabad – Tedjen – Mary – Türkmenabat – Alat – Buchara – Karszi – Guzai – Szerobod – Termis – Duszanbe – Dżyrgatał – Sari Tasz – Irkesztam
trasa E 70 – A Coruña – Bilbao – San Sebastián – Bordeaux – Clermont-Ferrand – Lyon – Chambéry – Susa – Turyn – Alessandria – Tortona – Brescia – Werona – Mestre – Palmanova – Triest – Lublana – Zagrzeb – Đakovo – Belgrad – Vršac – Timișoara – Drobeta-Turnu Severin – Krajowa – Alexandria – Bukareszt – Giurgiu – Ruse – Razgrad – Szumen – Warna... Samsun – Ordu – Giresun – Trabzon – Batumi – Poti
trasa E 80 – Lizbona – San Sebastián – Tuluza – Nicea – Genua – Rzym – Pescara... Dubrownik – Prisztina – Sofia – Stambuł – Izmir – Gerede – Amasya – Erzurum – Gürbulak – granica Iranu
trasa E 90 – Lizbona – Madryt – Barcelona... Mazara del Vallo – Palermo – Buonfornello Messina... Reggio di Calabria – Metaponto – Tarent – Brindisi... Igumenitsa – Janina – Saloniki – Aleksandropolis – Gallipoli... Lapseki – Bursa – Ankara – Adana – Nisibis – Habur – granica Iraku
trasa E 1 – Larne – Belfast – Dublin – Rosslare – A Coruña – Santiago de Compostela – Vigo – Pontevedra – Porto – Lizbona – Vila Real de Santo António – Huelva – Sewilla
trasa E 39 – Trondheim – Orkanger – Vinjeøra – Halsa – Straumsnes – Krifast – Batnfjordsøra – Molde... Vestnes – Skodje – Ålesund – Volda – Nordfjordeid... Sandane – Førde – Lavik... Instefjord – Knarvik – Bergen – Os – Stord – Sveio – Aksdal – Bokn... Rennesøy – Randaberg – Stavanger – Sandnes – Helleland – Flekkefjord – Lyngdal – Mandal – Kristiansand... Hirtshals – Hjørring – Nørresundby – Aalborg
trasa E 41 – Dortmund – Gießen – Aschaffenburg – Würzburg – Stuttgart – Szafuza – Winterthur – Zurych – Altdorf
trasa E 43 – Würzburg – Ulm – Lindau (Bodensee) – Bregencja – St. Margrethen – Buchs – Chur – Bellinzona
trasa E 47 – Helsingborg... Helsingør – Kopenhaga – Køge – Vordingborg – Farø – Rødby... Puttgarden – Oldenburg – Lubeka; zobacz też E6 poniżej
trasa E 49 – Magdeburg – Halle – Plauen – Bad Brambach – Vojtanov – Karlowe Wary – Pilzno – Czeskie Budziejowice – Halámky – Wiedeń
trasa E 63 – Sodankylä – Kemijärvi – Kuusamo – Kajaani – Iisalmi – Kuopio – Jyväskylä – Tampere – Turku
trasa E 67 – Helsinki... Tallinn – Ryga – Kowno – Warszawa – Piotrków Trybunalski – Wrocław – Kłodzko – Kudowa-Zdrój – Náchod – Hradec Králové – Praga; zwana również „Via Baltica”
trasa E 71 – Koszyce – Miszkolc – Budapeszt – Balatonaliga – Nagykanizsa – Zagrzeb – Karlovac – Knin – Split
trasa E 77 – Psków – Ryga – Szawle – Tołpaki – Kaliningrad... Gdańsk – Elbląg – Warszawa – Radom – Kraków – Trzciana – Rużomberk – Zwoleń – Budapeszt
trasa E 79 – Miszkolc – Debreczyn – Püspökladány – Oradea – Beiuș – Deva – Petroszany – Târgu Jiu – Krajowa – Calafat... Widyn – Wraca – Botewgrad – Sofia – Błagojewgrad – Serai – Saloniki
trasa E 81 – Mukaczewo – Halmeu – Satu Mare – Zalău – Kluż-Napoka – Turda – Sebeș – Sybin – Pitești – Bukareszt – Lehliu Gară – Fetești – Cernavodă – Konstanca
trasa E 87 – Odessa – Izmaił – Reni – Gałacz – Tulcza – Konstanca – Warna – Burgas – Małko Tyrnowo – Dereköy – Kırklareli – Babaeski – Havsa – Keşan – Gallipoli – Ayvalık – Izmir – Selçuk – Aydın – Denizli – Açipayam – Korkuteli – Antalya
trasa E 97 – Chersoń – Dżankoj – Noworosyjsk – Soczi – Suchumi – Poti; dawniej Rostów nad Donem – Aszkale(?)
trasa E 99 – Sədərək – Dilucu – Igdir – Dogubeyazit – Muradiye – Bitlis – Diyarbakır – Şanlıurfa; nieoznakowana
trasa E 4 – Helsingborg – Jönköping – Linköping – Norrköping – Södertälje – Sztokholm – Sundsvall – Örnsköldsvik – Umeå – Luleå – Haparanda – Tornio; E4 jest w rzeczywistości częścią trasy E 55 (patrz wyżej) wciąż oznakowanej według systemu sprzed 1992. Ten wyjątek został przyjęty na wniosek Szwecji i Norwegii, ponieważ wydatki związane z przenumerowaniem tego nadzwyczaj długiego odcinka drogi byłyby zbyt wysokie
trasa E 6 – Trelleborg – Malmö – Helsingborg – Halmstad – Göteborg – Oslo – Hamar – Lillehammer – Dombås – Trondheim – Stjørdal – Steinkjer – Mosjøen – Mo i Rana – Rognan – Fauske... Ballangen – Narwik – Setermoen – Alta – Olderfjord – Lakselv – Karasjok – Varangerbotn – Kirkenes; odcinek Helsingborg-Kirkenes E6 jest w rzeczywistości częścią trasy E 47 (patrz wyżej) wciąż oznakowanej według systemu sprzed 1992. Ten wyjątek został przyjęty na wniosek Szwecji i Norwegii, ponieważ wydatki związane z przenumerowaniem tego nadzwyczaj długiego odcinka drogi byłyby zbyt wysokie
trasa E 8 – Tromsø – Nordkjosbotn – Skibotn – Kilpisjärvi – Kolari – Tornio – Kemi – Oulu – Kokkola – Vaasa – Pori – Turku
trasa E 16 – Londonderry – Belfast... Glasgow – Edynburg... Bergen – Arna – Voss... Lærdal – Tyin – Fagernes – Hønefoss – Sandvika – Oslo
trasa E 18 – Craigavon – Belfast – Larne... Stranraer – Gretna – Carlisle – Newcastle upon Tyne... Kristiansand – Arendal – Porsgrunn – Larvik – Sandefjord – Horten – Drammen – Oslo – Askim – Karlstad – Örebro – Västerås – Sztokholm/Kapellskär... Maarianhamina... Turku/Naantali – Helsinki – Kotka – Vaalimaa – Wyborg – Petersburg
trasa E 22 – Holyhead – Chester – Warrington – Manchester – Leeds – Doncaster – Immingham... Amsterdam – Groningen – Brema – Hamburg – Lubeka – Rostock... Malmö – Kalmar – Norrköping... Windawa – Ryga – Rzeżyca – Wielkie Łuki – Moskwa – Włodzimierz – Niżny Nowogród – Kazań – Jełabuga – Perm – Jekaterynburg – Tiumeń – Iszym
trasa E 28 – Berlin – Szczecin – Goleniów – Koszalin – Gdańsk – Elbląg – Kaliningrad – Tołpaki – Niestierow – Mariampol – Wilno – Mińsk
trasa E 38 – Głuchów – Kursk – Woroneż – Saratów – Uralsk – Aktobe – Karabułak – Aralsk – Äjteke Bi – Kyzyłorda – Szymkent
trasa E 42 – Dunkierka – Lille – Mons – Charleroi – Namur – Liège – Sankt-Vith – Wittlich – Bingen am Rhein – Wiesbaden – Frankfurt nad Menem – Aschaffenburg
trasa E 58 – Wiedeń – Bratysława – Zwoleń – Koszyce – Użhorod – Mukaczewo – Halmeu – Suczawa – Jassy – Leucheni – Kiszyniów – Odessa – Mikołajów – Chersoń – Melitopol – Taganrog – Rostów nad Donem
trasa E 62 – Nantes – Poitiers – Mâcon – Genewa – Lozanna – Martigny – Sion – Simplon – Gravellona Toce – Mediolan – Tortona – Genua
trasa E 66 – Franzensfeste – Innichen – Spittal an der Drau – Villach – Klagenfurt – Graz – Veszprém – Székesfehérvár
trasa E 134 – Haugesund – Etne – Røldal – Haukeli – Vinje – Seljord – Hjartdal – Notodden – Kongsberg – Hokksund – Drammen
trasa E 661 – Balatonkeresztúr – Nagyatád – Barcs – Virovitica – Okučani – Banja Luka – Jajce – Donji Vakuf – Zenica
trasa E 761 – Bihać – Jajce – Donji Vakuf – Zenica – Sarajewo – Užice – Čačak – Kraljevo – Kruševac – Pojate – Paraćin – Zaječar
Umowa europejska o głównych drogach ruchu międzynarodowego (AGR), sporządzona w Genewie dnia 15 listopada 1975 r. (Dz.U. z dnia 11 marca 1985 r.)
Półgroszek podolski – karbowana moneta Księstwa Podolskiego, bita za czasów Konstantego (1380—1391) oraz Fiodor (1388—1394) Koriatowiczów. Na awersie monety była Pogoń Ruska, na rewersie herb Ludwika Węgierskiego. Innym potwierdzeniem zależności wasalnej Koriatowiczów od Ludwika jest hołd złożony przez Aleksandra i Borysa w roku 1377.
Na monetach wcześniejszych był napis "MONETA CONSTANTINI / +DVCIS H(EREDIS ЕТ) DOMINI DE SMOTRIC" na późniejszych "MONETA CONSTANTINI / +DVCIS HEREDIS ЕТ DOMINI DE PODOLIA". W taki sposób Konstanty najpierw nazywa swoje księstwo Smotryczem, od swojej ówczesnej stolicy - Smotrycza. 
Fiodor Koriatowicz bił także monetę ze swoim osobistym znakiem - podwójnym krzyżem z rozszczepionymi końcami. Inny syn Koriata, Dymitr pojął za żonę siostrę Dymitra Dońskiego. Syn Dymitra, Wasyl I, starając się o niezależność od Ordy zaczął także bić monetę ze znakiem św. Jerzego, co zapoczątkowało stosowanie tego znaku także w Księstwie Moskiewskim.
Enya, właśc. Eithne Patricia Ní Bhraonáin (wym. /'ɛnʲə ni: vri:əna:nʲ/), w uproszczeniu Enya Brennan (ur. 17 maja 1961 w Gaoth Dobhair (Gweedore)) – irlandzka instrumentalistka, kompozytorka i wokalistka, grająca muzykę new age z elementami muzyki celtyckiej. Czterokrotna laureatka nagrody amerykańskiego przemysłu fonograficznego Grammy. Nagrania wokalistki sprzedały się na całym świecie w nakładzie ponad 80 mln egzemplarzy.
Urodzona w rodzinie o tradycjach muzycznych jako czwarta z dziewięciorga dzieci. Jej dziadkowie występowali w grupie muzycznej, przemierzając Irlandię, ojciec był liderem zespołu Slieve Foy Band, nim otworzył pub, matka natomiast występowała w zespole tanecznym oraz w grupie muzycznej w Gweedore Comprehensive School. Eithne ma 4 braci i 4 siostry.
W 1968 roku trójka z nich – Máire, Ciarán i Pól – stworzyło grupę muzyczną An Clann As Dobhair, w 1970 przekształconą na Clannad, do którego w 1979 dołączyła Eithne (instrumenty klawiszowe, śpiew). W 1982 opuściła zespół wraz z Nickiem Ryanem, ówczesnym producentem i menedżerem. Współpracując z nim i jego żoną Romą zarejestrowała dwa utwory zatytułowane An Ghaoth Ón Ghrian (ang. The Solar Wind) i Miss Clare Remembers, które w 1983 zostały wydane w albumie Touch Travel. W 1984 po raz pierwszy zaprezentowała się jako Enya, pisząc muzykę do filmu The Frog Prince wydaną jako ścieżka dźwiękowa pod tym samym tytułem. W 1986 zobowiązana kontraktem skomponowała muzykę do serialu telewizyjnego BBC pt. The Celts. W 1987 przed wydaniem debiutanckiego albumu pt. Enya, wystąpiła gościnnie na debiutanckim albumie Sinéad O’Connor pt. The Lion and the Cobra.
W 1988 nastąpił przełom w jej twórczości, tuż po wydaniu albumu Watermark zawierającego utwór pt. Orinoco Flow (znanego również jako Sail Away); kompozycja znalazła się na szczycie UK Charts, sam album zaś sprzedał się w wielomilionowym nakładzie.
W 1991 roku nagrała album Shepherd Moons, który trafił w listopadzie na szczyt listy przebojów najlepiej sprzedających się albumów w Wielkiej Brytanii. Płyta przebywała ponad 200 tygodni na liście tygodnika "Billboard". Album przyniósł wokalistce takie hity jak Caribbean Blue oraz Book of Days.
Wydana w roku 1995 płyta The Memory of Trees również trafiła na listy przebojów, a promujący album singiel Anywhere Is pojawił się w Top-10 UK Charts.
W 2000 roku artystka wydała album A Day Without Rain, który jest jak dotąd najlepiej sprzedającym się albumem wokalistki. Płyta cieszyła się ogromną popularnością zwłaszcza w Stanach Zjednoczonych. Pochodzący z albumu przebój Only Time powrócił na listy przebojów po 11 września 2001 roku.
Jest autorką utworu May It Be, napisanego specjalnie do filmu Władca Pierścieni: Drużyna Pierścienia, za który otrzymała nominację do Oscara.
W 2005 roku ukazał się kolejny studyjny album Enyi, Amarantine. Specjalnie do tej płyty Roma Ryan, autorka tekstów, stworzyła osobny język, Loxian, w którym wokalistka zaśpiewała dwa utwory.
2008 rok przyniósł jedyną w całości świąteczną płytę wokalistki. And Winter Came stało się kolejnym międzynarodowym bestsellerem, a piosenka Trains and Winter Rains szczególną popularnością cieszyła się w Japonii.
20 listopada 2015 roku ukazał się nowy album Enyi zatytułowany Dark Sky Island, promowany singlem "Echoes in Rain".
Chrząszcze o ciele długości od 2,6 do 9,1 mm i szerokości od 1,5 do 4,9 mm, jajowatym w zarysie, o ubarwieniu od ceglastego po ciemnokasztanowe. Cały wierzch ciała porastają szczecinki, których długość może być różna, a ustawienie od prawie przylegającego po sterczące. Głowa może mieć czoło prosto zbudowane lub zaopatrzone w listewki, guzki czy rogi. Szew epistomalny zwykle jest wyróżnialny, choć słabo zaznaczony. Czułki buduje 10 członów, z których 3 tworzą zaokrągloną i omszoną buławkę. Długość półkolistego do prawie trapezowatego nadustka często przejawia dymorfizm płciowy. Oszczeciniona warga górna silnie wystaje w przód, ale nie przykrywa średnich rozmiarów żuwaczek. Powierzchnię przedplecza zawsze pokrywają punkty. Pokrywy mają niewgłębione rzędy utworzone przez pojedyncze serie zaokrąglonych i nagich punktów, a międzyrzędy pokryte nieregularnymi, oszczecinionymi guzkami. Przednia para odnóży ma golenie zaopatrzone w trzy zęby zewnętrzne, a niekiedy także ząb wewnętrzny. Odwłok ma dwa guzki na tylnej krawędzi propygidium. Niekiedy jest też zaopatrzony w położony w przednim kącie propygidium wyrostek strydulacyjny.
Takson amerykański, głównie neotropikalny, rozprzestrzeniony od środkowej części Wielkich Równin w Stanach Zjednoczonych na północy po argentyńską prowincję Río Negro na południu.
Rodzaj ten wprowadzony został w 1995 roku przez Georgija Nikołajewa, który jego gatunkiem typowym wyznaczył Parochodaeus pectoralis. Do 2012 opisano 24 gatunki z tego rodzaju, w tym:
Pawieł Fiodorowicz Baticki ros. Павел Фёдорович Батицкий (ur. 27 czerwca 1910 w Charkowie, zm. 17 lutego 1984 w Moskwie) – radziecki dowódca wojskowy, marszałek Związku Radzieckiego (1968), szef Sztabu Głównego Sił Powietrznych ACz, naczelny dowódca Wojsk Obrony Powietrznej Kraju, z-ca ministra obrony ZSRR, zastępca dowódcy Sił Powietrznych Zjednoczonych Sił Zbrojnych Państw Stron Układu Warszawskiego, deputowany do Rady Najwyższej ZSRR 6., 7., 8., 9. i 10. kadencji (1962–1984), Bohater Związku Radzieckiego (1965).
Urodził się 27 czerwca 1910 w Charkowie, w rodzinie robotniczej. W 1922 ukończył 4 klasy gimnazjum, a następnie szkołę zawodową przy Fabryce „Sierp i młot” w Charkowie. Od 1924 służył w Armii Czerwonej. W 1929 ukończył Oficerską Szkołę Kawalerii, a w 1938 Akademię Wojskową im. Michaiła Frunzego. Od marca 1929 do maja 1935 służył w kawalerii, dowodził kolejno plutonem i szwadronem w Białoruskim Okręgu Wojskowym. 
Od września 1939 do grudnia 1940 oddelegowany na misję w Chinach, gdzie był szefem sztabu radzieckich doradców wojskowych w sztabie Czang Kaj-szeka. Po powrocie z Chin pełnił funkcję szefa sztabu Brygady Zmotoryzowanej w Kownie, w ramach Bałtyckiego Okręgu Wojskowego. W marcu 1941 mianowany dowódcą 202 Dywizji Zmotoryzowanej Bałtyckiego Okręgu Wojskowego. Służył w Sztabie Generalnym RKKA.
W czasie wojny szef sztabu i od listopada 1941 dowódca 254 Dywizji Strzeleckiej walczącej w składzie Frontu Północno-Zachodniego, która wyróżniła się w bitwie pod Diemiańskiem. Od czerwca 1943 dowódca 73 Korpusu Strzeleckiego, wchodzącego w skład 52 Armii 2 Frontu Ukraińskiego. Na jego czele forsował Dniepr pod Kaniowem, następnie zdobył Czerkasy. Odegrał ważną rolę w operacji korsuńsko-szewczenkowskiej w styczniu-lutym 1944, gdy jego korpus wziął udział w okrążeniu i likwidacji dużego zgrupowania wojsk niemieckich. W marcu 1944 73 Korpus jako pierwszy sforsował Prut i wkroczył do Rumunii.
Od czerwca 1944 dowódca 128 Korpusu Strzeleckiego wchodzącego w skład 1 Frontu Białoruskiego. Na jego czele przełamał niemiecką obronę na południe od Bobrujska, zdobył Baranowicze, Brześć i sforsował z marszu Bug. Następnie we wrześniu 1944 wziął udział w zdobyciu Pragi. Przeniesiony do 3 Frontu Białoruskiego walczył w Prusach Wschodnich i podczas operacji berlińskiej. Wojnę zakończył w stopniu generała majora.
Po wojnie w 1948 ukończył Akademię Sztabu Generalnego i awansował do stopnia generała porucznika. Od 1948 szef sztabu Moskiewskiego Rejonu Obrony Powietrznej, a od 1950 szef Sztabu Głównego Sił Powietrznych i I zastępca naczelnego dowódcy Sił Powietrznych. W 1953–1954 I zastępca dowódcy Moskiewskiego Okręgu Wojskowego. Od maja do sierpnia 1954 dowodził 7 Armią Zmechanizowaną w Borysowie. Następnie do marca 1965 dowodził Moskiewskim Okręgiem Obrony Powietrznej Kraju, a od marca 1965 był I zastępcą Szefa Sztabu Generalnego Sił Zbrojnych ZSRR. Od lipca 1966 naczelny dowódca Wojsk Obrony Powietrznej Kraju oraz zastępca ministra obrony w stopniu generała armii i zarazem zastępca dowódcy Sił Powietrznych Zjednoczonych Sił Zbrojnych Państw Stron Układu Warszawskiego. Pełnił te funkcje do 1978, gdy został przeniesiony do grupy Inspektorów Generalnych Ministerstwa Obrony ZSRR. 
Najistotniejszym wydarzeniem w życiu Batickiego i sprężyną jego późniejszej kariery na najważniejszych stanowiskach dowódczych w siłach zbrojnych ZSRR był udział, wraz z marsz. Gieorgijem Żukowem i gen. Kiriłłem Moskalenką, w aresztowaniu na polecenie Nikity Chruszczowa i innych spiskowców, Ławrientija Berii na posiedzeniu Prezydium Rady Ministrów ZSRR w dniu 23 czerwca 1953. Następnie Baticki był osobiście odpowiedzialny za pilnowanie więźnia oraz za przygotowania do jego tajnego procesu i rozstrzelania w bunkrze dowództwa Moskiewskiego Okręgu Wojskowego w grudniu 1953. Jako pierwszy strzelił Berii z pistoletu w twarz podczas egzekucji. Za wzorowe wypełnienie tych zadań otrzymał awans do stopnia generała pułkownika[potrzebny przypis]. 
W 1965 otrzymał tytuł Bohatera Związku Radzieckiego, a w 1968 został marszałkiem Związku Radzieckiego.
BolesławB. Potyrała BolesławB., HieronimH. Szczegóła HieronimH., Czerwoni marszałkowie. Elita Armii Radzieckiej 1935-1991, Zielona Góra: Wyd. WSP im. Tadeusza Kotarbińskiego, 1997, ISBN 83-86832-23-1, OCLC 835148265 .
BolesławB. Potyrała BolesławB., WładysławW. Szlufik WładysławW., Who is who? Trzygwiazdkowi generałowie i admirałowie radzieckich sił zbrojnych z lat 1940-1991, Częstochowa: WSP, 2001, ISBN 83-7098-662-5, OCLC 831020923 .
Vitalien Laurent (ur. 26 maja 1896 w Senna Morbihan, zm. 21 listopada 1973 w Paryżu ) – francuski asumpcjonista, historyk, bizantynolog. 
Śluby zakonne złożył w 1923 roku. Doktorat w 1926 roku w Pontyfikalnym Instytucie Orientalnym w Rzymie. Od 1930 redaktor pisma "Échos d’Orient" w Turcji. W 1935 przeniósł się wraz z redakcja do Bukaresztu a w 1947 do Paryża. Był specjalistą od numizmatyki i sigilliografii bizantyńskiej. Redaktor pisma "Revue des études byzantines".
La chronologie des patriarches de Constantinople au xiiie s. (1208-1309), "Revue des études byzantines" 27 (1969), s. 129-150.
La chronologie des patriarches de Constantinople de la première moitié du xive siècle (1294-1350, "Revue des études byzantines" 7  (1949), s. 145-155.
Les premiers patriarches de Constantinople sous la domination turque (1454-1476). Succession et chronologie d'après un catalogue inédit, "Revue des études byzantines" 26 (1968), s. 229-263.
Waldemar Ceran, Laurent Vitalien [w:] Encyklopedia kultury bizantyńskiej, red. Oktawiusz Jurewicz, Warszawa 2002, s. 302-303.
Arlen J. Specter (ur. 12 lutego 1930 w Wichita, zm. 14 października 2012 w Filadelfii) – amerykański polityk, senator ze stanu Pensylwania (wybrany w 1980 i ponownie w 1986, 1992, 1998 i 2004). Posiadał żydowskie korzenie.
Do kwietnia 2009 roku Specter pozostawał członkiem Partii Republikańskiej, ale przeszedł do Partii Demokratycznej w związku z częstymi konfliktami z konserwatywną większością republikańską (w czasie całej swej kariery uchodził za jednego z najbardziej liberalnego republikanina w Senacie). Dzięki temu demokratom brakowało wówczas tylko jednego głosu, aby obejść możliwość blokowania prac ze strony mniejszości.
SherylS. Gay SherylS., Arlen Specter, 82, Dies; Former Senator From Pennsylvania, nytimes.com, 14 października 2012 [dostęp 2012-10-14]  (ang.).
PhilipP. Rucker PhilipP., Arlen Specter dies; he was Pennsylvania’s longest-serving senator, articles.washingtonpost.com, 14 października 2012 [dostęp 2013-06-14]  (ang.).
Timothy M.T.M. Phelps Timothy M.T.M., Arlen Specter dies at 82; longtime senator was a political maverick, articles.latimes.com, 15 października 2012 [dostęp 2013-06-14]  (ang.).
RupertR. Cornwell RupertR., Arlen Specter: Influential Senator for the Democrats and Republicans, independent.co.uk, 17 października 2012 [dostęp 2013-06-14]  (ang.).
Stewart McKimmie (ur. 27 października 1962 w Aberdeen) – szkocki piłkarz grający na pozycji prawego obrońcy. Podczas kariery piłkarskiej mierzył 174 cm wzrostu, ważył 72 kg.
McKimmie urodził się w Aberdeen, jednak karierę piłkarską rozpoczął w Dundee F.C. W 1980 roku zadebiutował w Division One, a w 1981 roku wywalczył z tym klubem awans do Premier League. W pierwszym zespole Dundee spędził 3,5 roku, a w tym okresie rozegrał dla tego klubu 80 ligowych spotkań.
Jesienią 1983 roku McKimmie przeszedł do Aberdeen F.C., w którym miał zastąpić Stuarta Kennedy’ego, który zakończył karierę z powodu ciężkiej kontuzji. Tuż po przyjściu do Aberdeen zdobył z tym klubem Superpuchar Europy, dzięki zwycięstwu w dwumeczu z Hamburger SV (0:0, 2:0). W 1984 roku wywalczył zarówno mistrzostwo Szkocji, jak i zdobył Puchar Szkocji. W 1985 roku obronił tytuł mistrzowski oraz sięgnął po Puchar Ligi Szkockiej. W 1986 i 1990 roku ponownie zdobywał szkocki puchar, a w latach 1989 i 1995 - Puchar Ligi. W latach 1994-1997 Stewart pełnił funkcję kapitana Aberdeen zastępując Alexa McLeisha. Do 1997 roku rozegrał w barwach Aberdeen 427 spotkań, w których strzelił 9 bramek.
Latem 1997 roku McKimmie został piłkarzem drugiego z klubów z Dundee, Dundee United. Wystąpił jednak tylko w czterech spotkaniach w szkockiej Premier League i jeszcze przed końcem roku zakończył piłkarską karierę. Liczył sobie wówczas 35 lat.
W reprezentacji Szkocji McKimmie zadebiutował 27 maja 1989 roku w przegranym 0:2 meczu z Anglią. W 1990 roku został powołany przez selekcjonera Andy’ego Roxburgha do kadry na Mistrzostwa Świata we Włoszech. Tam zagrał we dwóch spotkaniach, przegranych po 0:1 z Kostaryką i Brazylią.
W latach 90. McKimmie dwukrotnie wystąpił na turniejach o mistrzostwo Europy. W 1992 roku na Euro 92 wystąpił w trzech meczach: z Holandią (0:1), z Niemcami (0:2) oraz z WNP (3:0). Natomiast na Euro 96 zaliczył dwa spotkania: z Holandią (0:0) oraz z Anglią (0:2). Mecz z Anglikami był jego ostatnim w kadrze narodowej. Łącznie wystąpił w niej 40 razy i strzelił jedną bramkę.
Otto Friedmann Kernberg (ur. 10 września 1928 w Wiedniu) – amerykański psychoanalityk austriackiego pochodzenia, profesor psychiatrii Cornell University, przewodniczący Międzynarodowego Towarzystwa Psychoanalitycznego w latach 1997–2001. Autor koncepcji organizacji osobowości z pogranicza oraz metody jej leczenia, mianowicie TFP (ang. Transerence Focus Psychoterapy), czyli Psychoterapia Skoncentrowana na Przeniesieniu bazująca na analizie relacji pacjent-terapeuta.
Urodził się w Wiedniu, tam spędził dzieciństwo. Po Anschlussie razem z rodziną emigrował do Chile. Na Universidad de Chile studiował biologię i medycynę. Został członkiem tamtejszego towarzystwa psychoanalitycznego i szkolił się w psychoanalizie pod kierunkiem Ignazio Matte-Blanco. W 1959 dzięki stypendium Fundacji Rockefellera wyjechał do Stanów Zjednoczonych, pod kierunkiem Jerome′a D. Franka zajmował się psychoterapią. W 1961 na stałe emigrował do Stanów Zjednoczonych. Został dyrektorem C. F. Menninger Memorial Hospital, superwizorem i analitykiem szkoleniowym Towarzystwa Psychoanalitycznego w Topece oraz kierownikiem programu badawczego psychoterapii Fundacji Menningera. W 1976 został profesorem psychiatrii Cornell University.
Z małżeństwa z Pauliną Fischer-Kernberg (1935–2006) ma troje dzieci:  syna Martina, córki Karen i Adine.
Peter Paul Reckell (ur. 7 maja 1955 roku w Elkhart, w stanie Indiana) – amerykański aktor telewizyjny i piosenkarz.
Ukończył Boston Conservatory w Bostonie w stanie Massachusetts. Karięrę aktorską zapoczątkował udziałem w operze mydlanej CBS As the World Turns (1980-82) jako Eric Hollister. Następnie wystąpił gościnnie w jednym z odcinków sitcomu NBC Fakty z życia (The Facts of Life, 1982), gdzie swoją karierę aktorską rozpoczynali także m.in. George Clooney, Jami Gertz, Scott Bryce, Seth Green czy Juliette Lewis.
Sławę zawdzięcza kreacji motocyklowego buntownika Bo Brady'ego w operze mydlanej NBC Dni naszego życia (Days of Our Lives, 1983-1987, 1990-1991, 1995-2007), za którą otrzymał od swoich fanów nagrodę Emmy oraz pięciokrotnie nagrodę Soap Opera Digest. Zagrał postać irlandzkiego łobuza Johnny'ego Rourke w operze mydlanej CBS Węzły lądowania (Knots Landing, 1988-89). Pojawił się także w teledramacie obyczajowym CBS Druga strona miłości (Shades of Love: Moonlight Flight, 1991) z Cheryl Ladd i Angelą Bassett oraz jako Jordan Stewart w jednym z odcinków serialu Słoneczny patrol (Baywatch, 1993),
W 2000 roku ukazał się jego album pt. Peter Reckell (wyd. Midnite Sun Records), na którym znalazło się dziesięć piosenek: Woohoo Baby, Back In Louisville, Life Goes On, Speedway, Home Is Where The Heart Is, Do It Up, Peanut Gallery, Darla, Walkin' In The Rain i Rocking Horse Afternoon.
Był żonaty z Dale Kristien (1987-1991). W dniu 18 kwietnia 1998 roku poślubił Kelly Moneymaker, piosenkarkę i autorkę tektów piosenek z grupy tanecznej Exposé.
Międzynarodowe Standardy Sprawozdawczości Finansowej (MSSF) (ang. International Financial Reporting Standards (IFRS)) – standardy i ich interpretacje zatwierdzone przez Radę Międzynarodowych Standardów Rachunkowości (IASB – International Accounting Standards Board).
Wiele spośród standardów stanowiących część MSSF jest znanych pod starszą nazwą Międzynarodowe Standardy Rachunkowości (MSR). MSR były publikowane między 1973 a 2001 rokiem przez Komitet Międzynarodowych Standardów Rachunkowości (IASC – International Accounting Standards Committee). 1 kwietnia 2001 roku nowo utworzona IASB przejęła od IASC odpowiedzialność za ustanawianie MSR. Podczas pierwszego spotkania nowa Rada przyjęła istniejące MSR i interpretacje Stałego Komitetu ds. Interpretacji (SIC – Standing Interpretation Committee). IASB kontynuuje tworzenie standardów nazywanych nowymi standardami MSSF.
metody prezentacji majątku trwałego.Cechy jakościowe sprawozdań, jakimi sporządzający powinni się kierować przy opracowywaniu sprawozdania finansowego to:
W zamierzeniu wprowadzanie MSSF ma zapewnić bezpośrednią porównywalność sprawozdań finansowych spółek funkcjonujących w różnych krajach, ponieważ obowiązujące w poszczególnych krajach zasady rachunkowości, a w efekcie sporządzone na ich podstawie sprawozdania finansowe firm, znacznie różnią się od siebie. Jest to ważne szczególnie w dobie otwartego, globalnego rynku kapitałowego, na którym inwestorzy inwestując i oceniając wartość spółek, opierają się w znacznej mierze na publikowanych przez nie danych finansowych.
Zalety – to bardziej dokładne przedstawienie kondycji finansowej przedsiębiorstwa, szczególnie istotne, gdy jest ono notowane na giełdzie; oraz łatwiejsze ustalenie danych potrzebnych do kontroli i sporządzania skonsolidowanych sprawozdań finansowych, jeżeli przedsiębiorstwo wchodzi w skład międzynarodowej grupy kapitałowej.
Wady – to znaczny stopień komplikacji postanowień MSSF, co wymaga większej wiedzy i wysiłku oraz zwiększenie liczby i rodzaju różnic między wynikiem brutto a podstawą opodatkowania oraz obrotem w rozumieniu księgowym i podatku od towarów i usług, co utrudnia rozliczenia podatkowe.
Aktualnie obowiązujące standardy zawarte są w Rozporządzeniu Komisji nr 1126/2008 z dnia 3 listopada 2008 r. oraz w późniejszych rozporządzeniach je zmieniających. Standardy, które nie zostały uwzględnione w przedstawionych wykazach, zostały wycofane lub zastąpione innymi.
MSR 39 Instrumenty finansowe: ujmowanie i wycena (z wyjątkiem niektórych przepisów dotyczących rachunkowości zabezpieczeń)
KIMSF 1 Zmiany istniejących zobowiązań z tytułu wycofania z eksploatacji, rekultywacji i zobowiązań o podobnym charakterze
KIMSF 5 Prawa do udziałów wynikające z uczestnictwa w funduszach likwidacyjnych, rekultywacyjnych oraz funduszach na naprawę środowiska
KIMSF 6 Zobowiązania wynikające z uczestnictwa w specyficznym rynku – zużyty sprzęt elektryczny i elektroniczny
KIMSF 7 Zastosowanie metody przekształcenia w ramach MSR 29 Sprawozdawczość finansowa w warunkach hiperinflacji
KIMSF 14 MSR 19 – Limit wyceny aktywów z tytułu określonych świadczeń, minimalne wymogi finansowania oraz ich wzajemne zależności
SKI-21 Podatek dochodowy – realizacja wartości przeszacowywanych aktywów, które nie podlegają amortyzacji
MSSF używane są w wielu częściach świata, włączając w to Unię Europejską, Hongkong, Australię, Malezję, Pakistan, kraje należące do Rady Współpracy Zatoki Perskiej, Rosję, Republikę Południowej Afryki, Singapur i Turcję. Na dzień 27 sierpnia 2008 roku ponad 113 państw świata, łącznie z całą Europą, wymagało lub zezwalało na sprawozdawczość zgodną z MSSF. Około 85 spośród tych krajów wymagało tej sprawozdawczości we wszystkich krajowych, notowanych na giełdzie przedsiębiorstwach.
Procedura przyjmowania Międzynarodowych Standardów Sprawozdawczości Finansowej (MSSF) oraz ich interpretacji:
Podstawa prawna zawarta jest w Rozporządzeniu 1606/2002 Parlamentu Europejskiego oraz Rady w sprawie stosowania międzynarodowych standardów rachunkowości, natomiast poszczególne MSR/MSSF włączane są do prawa UE w formie rozporządzeń wykonawczych Komisji Europejskiej.
Procedura przyjęcia MSR/MSSF (tzw. „endorsement procedure”) obejmuje:wydanie rekomendacji w sprawie przyjęcia lub odrzucenia danego MSR/MSSF przez Europejską Grupę Doradczą ds. Sprawozdawczości Finansowej (European Financial Reporting Advisory Group – EFRAG) – prywatną organizację europejską doradzającą Komitetowi Regulacyjnemu ds. Rachunkowości,
zaaprobowanie przyjęcia danego MSR/MSSF przez Komitet Regulacyjny ds. Rachunkowości (Accounting Regulatory Committee – ARC) działający przy Komisji Europejskiej,
wydanie przez Komisję Europejską rozporządzenia zawierającego tekst przyjętego MSR/MSSF i opublikowanie go we wszystkich językach urzędowych UE.
W Polsce bezwzględnie obowiązujące są przepisy Ustawy o rachunkowości. W razie braku uregulowań w ustawie przedsiębiorstwo powinno kierować się krajowymi standardami rachunkowości, a dopiero w następnej kolejności Międzynarodowymi Standardami Rachunkowości. Jednakże wszystkie spółki notowane na giełdach państw członkowskich Unii Europejskiej, a więc także na Giełdzie Papierów Wartościowych w Warszawie, muszą sporządzać skonsolidowane sprawozdania finansowe w zgodnie z MSSF. Polska Ustawa o rachunkowości wymóg ten nałożyła również na wszystkie banki.
Rząd Rosji wprowadził program dostosowania narodowych standardów rachunkowości do MSSF począwszy od 1998 roku. Od tego czasu Ministerstwo Finansów Federacji Rosyjskiej wprowadziło 20 nowych standardów rachunkowości, mając na celu powiązanie praktyk księgowych z MSSF. Pomimo tych działań najważniejsze różnice pozostały. Od 2004 roku wszystkie banki komercyjne są zobligowane do przygotowywania sprawozdań finansowych w zgodzie i ze standardami narodowymi, i MSSF. Pełne przejście na MSSF jest opóźnione i oczekuje się, że nastąpi od roku 2011.
Począwszy od 2005 roku, Standardy Sprawozdawczości Finansowej w Hongkongu są identyczne z MSSF. Podczas gdy Hongkong przyjął wiele spośród wcześniejszych MSR jako swoje standardy, niektóre nie zostały wprowadzone, na przykład MSR 32 i MSR 39. A wszystkie z ulepszeń z grudnia 2003 oraz nowe i poprawione MSSF opublikowane w 2004 i 2005 roku mają wpływ w Hongkongu poczynając od 2005 roku.
Wyzwanie na 2005 rok, jakim było wprowadzenie w życie Standardów Sprawozdawczości Finansowej Hongkongu w sierpniu 2005 roku, zapoczątkowało streszczenie każdego standardu i interpretacji, co przyniosło kluczowe zmiany w rachunkowości Hongkongu, będące najbardziej znaczącymi rezultatami tego przyjęcia oraz powiązane z nim przewidywane zmiany w przyszłości. Jest tylko jeden standard w Hongkongu i kilka interpretacji, które nie mają odpowiednika w MSSF. Jest również kilka pomniejszych różnic słownych.
W roku 2002 na spotkaniu w Norwalk w stanie Connecticut, IASB i Rada Standardów Rachunkowości Finansowej (FASB) zgodziły się na zharmonizowanie działań i pracą nad usuwaniem różnic pomiędzy MSSF a amerykańskimi standardami US GAAP (porozumienie z Norwalk). W lutym 2006 FASB i IASB ogłosiły Memorandum Zrozumienia zawierające program tematów, na bazie których obie organizacje będą czynić starania, aby osiągnąć zbieżność w 2008 roku.
Spółki amerykańskie zarejestrowane w SEC (amerykańska komisja papierów wartościowych i giełd) muszą przedstawiać sprawozdania finansowe przygotowane w zgodzie z US GAAP. Aż do 2007 roku zagraniczni emitenci byli zobligowani do publikowania sprawozdań przygotowanych albo według US GAAP, albo w zgodzie z lokalnymi zasadami księgowymi czy MSSF z przypisem uzgadniającym te zasady z amerykańskimi. Przypis ten nakładał dodatkowe koszty na spółki notowane na giełdach zarówno w Stanach Zjednoczonych, jak i w innym państwie. Od 2008 roku emitentom zagranicznym dodatkowo zezwala się na publikację sprawozdań finansowych zgodnych z MSSF bez przypisywania do US GAAP.
W sierpniu 2008 roku SEC ogłosiła harmonogram, który dopuszcza spółki do raportowania według MSSF od 2010 roku, a wymaga tego od wszystkich do 2014 roku.
SEC otrzymała ponad 220 uwag od zróżnicowanej grupy zainteresowanych na temat swojego harmonogramu, które zawierały kluczowe punkty takie jak:
Ostatecznym celem musi być stosowanie na całym świecie jednego zestawu wysokiej jakości standardów sprawozdawczości finansowej.
Użytkownicy wolą opartą na zasadach strukturę rachunkowości, która łączy zastosowanie solidnego, profesjonalnego osądu, sprzężonego z jasnymi i przejrzystymi informacjami na temat ekonomicznej istoty transakcji, przyczynami osiągnięcia takiego rezultatu oraz powiązaną księgowością dla tejże transakcji.
Istnieje świadomość, że spodziewane koszty wprowadzenia MSSF będą znaczne, ale oczekiwane koszty ich nie wprowadzenia będą jeszcze bardziej znaczące dla amerykańskich rynków kapitałowych.
Potrzebna jest jasno określona data zobowiązania się i przyjęcia, niezależnie czy ma to być rok 2014, 2015 czy 2016.Mary Schapiro, przewodnicząca SEC, zapewniła aktualizację propozycji SEC podczas spotkania Fundacji Komitetu Międzynarodowych Standardów Rachunkowości (IASC Foundation) 6 lipca 2009.
Instytut Licencjonowanych Księgowych Indii (ICAI) ogłosił, że MSSF będą w Indiach przymusowe dla sprawozdań finansowych za okresy zaczynające się 1 kwietnia 2001 lub później. Zostanie to osiągnięte poprzez rewizję istniejących standardów rachunkowości, aby uczynić je zgodnymi z MSSF.
Komisja Standardów Rachunkowości Japonii zgodziła się na całkowite rozwiązanie wszelkich sprzeczności pomiędzy obecnymi japońskimi standardami rachunkowości JP-GAAP a MSSF do 2011 roku.
Stanisław Kostka Czartoryski (zm. 5 kwietnia 1766) – łowczy wielki koronny od 1742 roku, książę na Korcu, Kalwarii Zebrzydowskiej i Oleksińcu[potrzebny przypis].
Syn Józefa chorążego wielkiego litewskiego i Teresy Denhoffówny wojewodzianki pomorskiej. Nauczycielem jego był ksiądz Mamczyński, Pijar. Jego synem był Józef Klemens Czartoryski (1740-1810).
Mieszkał zwykle pod Krakowem, ale bywał w Lublinie i w Warszawie pod koniec panowania Augusta II. Obrany na sejm nadzwyczajny z województwa bracławskiego w grudniu 1732 roku. Był posłem na sejm elekcyjny 1733 roku z księstw oświęcimskiego i zatorskiego, elektorem Stanisława Leszczyńskiego w 1733 roku.
W październiku 1736 r. ożenił się w Krakowie z Anną Rybińską, wojewodzianką chełmińską, generałówną artylerii koronnej (ślubu udzielił ksiądz Kręski, kanonik krakowski). 
Za panowania Augusta III został cześnikiem wielkim litewskim, a potem 21 maja 1742 łowczym wielkim litewskim. 
Książę chorował na suchoty. Uchodził za kapryśnego i niesłownego, dlatego kanclerz Czartoryski rzadko powierzał mu jakieś odpowiedzialniejsze zadania.
Poseł województwa wołyńskiego na sejm 1760 roku. Ze starostwa łuckiego ustąpił dnia 25 kwietnia 1763 roku na rzecz swego syna Józefa Klemensa Czartoryskiego, ale lecz początkowo tylko na papierze, bo ciągle występuje w dokumentach jako starosta aż do śmierci.
Kiedy nastało bezkrólewie, był posłem do Berlina w roku 1763 by donieść o śmierci Augusta III. W Lutym 1763 wystąpił czynnie na sejmiku przedkonwokacyjnym wołyńskim w Łucku. Miał pod swymi rozkazami ułanów i szlachtę czynszową księcia wojewody ruskiego. Chciał wybrać "swoich" posłów i nie dopuścić posłów Ossolińskiego, wojewody wołyńskiego, wroga Familii Czartoryskich. 20 kwietnia 1764 roku podpisał list dziękczynny do Katarzyny II za wprowadzenie wojsk rosyjskich.. Był członkiem konfederacji Czartoryskich w 1764 roku i posłem na sejm konwokacyjny (1764) z województwa wołyńskiego. Był elektorem Stanisława Augusta Poniatowskiego w 1764 roku z województwa wołyńskiego.
Na sejmie zaś koronacyjnym w 1764 roku jako poseł ziemi warszawskiej delegowany do układów z Repninem i z posłem pruskim, lecz bez sukcesów. Od lutego 1765 ciężko chorował. 
Dnia 27 września 1765 roku wyznaczony był jeszcze do tak zwanej kompozycji stanów, w miejsce wojewody inflanckiego Borka, który znowu zastąpił Jabłonowskiego, wojewodę nowogrodzkiego; kompozycyję tą, czyli pogodzenie stanów przyjął w zasadzie jeszcze sejm koronacyjny.
Miał dwóch synów Józefa Klemensa i Kazimierza. Zmarł w południe dnia 5 kwietnia (sobota) 1766 roku. Ciało jego wywieziono dnia 8 Kwietnia do jego dóbr, w Kalwaryi Zebrzydowskiej i pochowano tam w kościele u Bernardynów."
Joachim Lelewel (ur. 22 marca 1786 w Warszawie, zm. 29 maja 1861 w Paryżu) – polski historyk, bibliograf, slawista, numizmatyk, poliglota (znał 12 języków), heraldyk, działacz polityczny i wolnomularz.
Pochodził ze spolonizowanej szlachty pruskiej (jego dziadkiem był Henryk Loelhoeffel von Lowensprung, lekarz nadworny króla Augusta III). Profesor Liceum Krzemienieckiego, Uniwersytetu Wileńskiego i Uniwersytetu Warszawskiego, poseł na sejm Królestwa Polskiego (1830) i sejm powstańczy z powiatu żelechowskiego, przewodniczący sejmowej Komisji Praw Organicznych i Administracyjnych.
Członek kierowanej przez Adama Czartoryskiego Rady Administracyjnej w powstaniu listopadowym (1830-1831), członek Rządu Narodowego Królestwa Polskiego. Był też prezesem założonego w trakcie powstania listopadowego Towarzystwa Patriotycznego – radykalnego odłamu obozu powstańczego, dążącego do wprowadzenia fundamentalnych reform społecznych. Przypisuje mu się zorganizowanie demonstracji patriotycznej 25 stycznia 1831, ku czci dekabrystów. Jako poseł z powiatu żelechowskiego województwa podlaskiego na sejm powstańczy podpisał 25 stycznia 1831 roku akt detronizacji Mikołaja I Romanowa. Jest prawdopodobnie autorem hasła Za wolność naszą i waszą, które widniało na sztandarach powstańczych. 5 października 1831 roku wraz z oddziałami powstańczymi pod dowództwem ostatniego wodza naczelnego powstania gen. dyw. Macieja Rybińskiego przekroczył granicę Królestwa Polskiego i Prus w okolicach wsi Jastrzębie gdzie ogłoszono kapitulację i złożono broń. Wraz z armią na emigrację udały się też władze powstańcze z ostatnim prezesem Rządu Narodowego Bonawenturą Niemojowskim, członkowie sejmu, liczni politycy oraz znani poeci porucznik Wincenty Pol i Seweryn Goszczyński. Odchodząc na obczyznę świadczyli, że nie zrezygnują z podjętego celu. Po przekroczeniu granicy pruskiej na rzece Pissie wraz z żołnierzami armii polskiej został internowany w obozie nad Drwęcą w okolicach zabudowań klasztoru franciszkanów w Brodnicy.
Podczas powstania listopadowego została mu przekazana dokumentacja z kancelarii Pawła Monrenheima, kierownika kancelarii dyplomatycznej Królestwa Polskiego. Zgodnie z ustaleniami historyków, odpowiada za zniszczenie części z 30 kartonów poufnej korespondencji dyplomatycznej. Pobudki jakimi się kierował pozostają nieznane.
Po upadku powstania emigrował z kraju; na emigracji był działaczem, a po kilku latach przywódcą Młodej Polski, założonej w szwajcarskim Bernie 12 maja 1834 roku przez Feliksa Nowosielskiego, Stolzmana, F. Gordaszewskiego, K. Zaleskiego i J. Dybowskiego półtajnej organizacji o charakterze demokratyczno-republikańskim, związanej z Młodą Europą Giuseppe Mazziniego. W 1834 roku zaocznie skazany przez władze rosyjskie na powieszenie za udział w powstaniu listopadowym. W 1837 założył i kierował Zjednoczeniem Emigracji Polskiej, które dążyło do politycznego zjednoczenia całej polskiej emigracji (nie mylić ze Zjednoczeniem Emigracji Polskiej powstałym w Paryżu w 1866 roku).
Politycznie był zwolennikiem ustroju republikańskiego, zaś zainicjowana przez niego tzw. Szkoła lelewelowska (badająca procesy historyczne w ich całości) miała istotny wpływ na rozwój polskiej historiografii.
Był również założycielem, w 1815 roku, Tygodnika Wileńskiego – czasopisma o charakterze naukowo-literackim, na łamach którego debiutował m.in. Adam Mickiewicz. Pomysłodawca odznaczenia w randze orderu „Gwiazda Wytrwałości”. Był członkiem honorowym Poznańskiego Towarzystwa Przyjaciół Nauk.
Brat Jana Pawła Lelewela, inżyniera i malarza, syn Karola Maurycego Lelewela, prawnika i w latach 1778–1794 skarbnika Komisji Edukacji Narodowej.
Rodzina pochodziła z Austrii, gdzie nosiła nazwisko von Loelhöffel. W XVII wieku przeniosła się do Prus Wschodnich, uzyskując indygenat z nazwiskiem Loelhöffel von Löwensprung. W 1768 r. Karol Maurycy von Löwensprung, ojciec Joachima, otrzymał polski indygenat ze zmianą nazwiska na Lelewel.
J. Lelewel, Vincent Kadłubek: Ein historisch-kritischer Beytrag zur slavischen Literatur – par hrabia Józef Maksymilian Ossoliński, Joachim Lelewel, Samuel Gottlieb Linde – 1822 – 1250 stron
J. Lelewel, Tableau de la Pologne ancienne et moderne: sous les rapports géographiques, statistiques ... par Conrad Malte-Brun, Leonard Chodźko, Joachim Lelewel, Michał Podczaszyński – 1830
Śpiewy historyczne Niemcewicza: z uwagami Lelewela par Julian Ursyn Niemcewicz, Joachim Lelewel – 1835 – 485 stron
Numismatique du Moyen-Age considérée sous le Rapport du Type par Joachim Lelewel, Jozef Straszewicz – 1835
Uwagi nad Mateuszem herbu Cholewa polskim XII wieku dzieiopisem, a w sczególności nad pierwszą dzieiów iego xięgą (1811)
Dzieje Polski Joachim Lelewel potocznym sposobem opowiedział, do nich dwanaście krajobrazów skreślił (1829)
Essai historique sur la législation polonaise civile et criminelle, jusqu’au temps des Jagellons, depuis 730 jusqu’en 1403. Paris, 1830.
Panowanie króla polskiego Stanisława Augusta Poniatowskiego: obejmującé trzydziestoletnie usilności narodu podźwignienia się, ocalénia bytu i niepodległości (1831)
 Polska wieków średnich, czyli Joachima Lelewela w dziejach narodowych polskich postrzeżenia Tom wstępny (1853) Tom 1 (1855) Tom 2 (1847) Tom 3 (1851) Tom 4 (1851)
Histoire de la Lithuanie et de la Ruthénie jusqu’a leur union définitive avec la Pologne conclue a Lublin en 1569 (1861)
Pamiętnik z roku 1830-31 (1924)Listy emigracyjne Joachima Lelewela. Wydała i wstępem poprzedziła Helena Więckowska. (Pięć tomów). Tom I (1831-1835) wydany w 1948 i tom II (1836-1841) w 1949 oraz tom III (1842-1848) wyd. w 1952 w Krakowie przez Polską Akademię Umiejętności. Tom IV (1849-1861) wyd. w 1954 i tom V (1831-1860), wyd. w 1956 jako dodatek przez Ossolineum we Wrocławiu i w Krakowie oraz Indeks Ogólny do 5 tomów.
Helena Więckowska, Joachim Lelewel. Uczony – polityk – człowiek. Warszawa, Czytelnik, 1980. Ilustr. Kalendarium życia i dzieła.
Joachim Lelewel – bibliografia osobowa w LitDok Bibliografia Historii Europy Środkowowschodniej, Instytut Herdera w Marburgu
Cursus honorum (łac. ścieżka zaszczytów) – to pojęcie oznaczające ścieżkę awansów w imperium rzymskim, czyli normy wyznaczające porządek obejmowania poszczególnych funkcji publicznych i tworzące z tego tytułu specyficzną „drabinę”. Termin ten stosujemy ze zwyczaju w stosunku do senatorów rzymskich, których kariera była sprecyzowana - w epoce republiki określana tradycją i aktami prawnymi, a w czasach cesarstwa dodatkowo wolą princepsa (pierwszego senatora). Wyjątki od kierujących nią zasad były rzadkie i powodowane wyjątkowymi okolicznościami. Idea cursus honorum polega na tym, aby zdobywać doświadczenie na mniej ważnych stanowiskach, zanim obejmie się ważniejsze.
W starożytnym Rzymie, gdzie termin ten powstał, cursus honorum obejmował drogę awansu politycznego mężczyzn z rodzin senatorskich. System ten rozwijał się w czasach republiki rzymskiej, wcześniej, w okresie Rzymu monarchicznego senat stanowił jedynie przyboczną radę króla, a więc cursus honorum z powodu braku formalnych urzędów nie istniał. Ze zmianami kontynuowany był w czasach cesarstwa. Początkowo kolejność zwyczajowa, z czasem podlegała ustawowym uregulowaniom. Najważniejszym z nich była ustawa Lucjusza Wiliusza lex Villia annalis z 180 p.n.e. wprowadzająca minimalny wiek konieczny do objęcia urzędu. I tak pierwszy urząd, kwesturę, mógł objąć obywatel, który ukończył 30 lat, następnym stopniem, chociaż nieobowiązkowym był edylat (36 lat) lub trybunat plebejski, trzecim stopniem, wymagającym ukończenia 39 lat, była pretura. Po trzech latach pretor mógł ubiegać się o konsulat. Ostatecznie kariera polityczna we wzorcowym wydaniu składała się z następujących stopni:
wybranie edylem w wyborach przez komicja trybusowe lub wybranie trybunem plebejskim przez concillia plebis,
zostanie pontifex maximus.W praktyce tylko najwybitniejszym jednostkom udawało się odbyć całość cursus, zwykle już zostanie konsulem uznawane było za olbrzymi sukces i niebywałą nobilitację.
Tarnowskie Góry (wymowa; śl. Tarnowský Góry; niem. Tarnowitz, oficj. Freie Bergstadt Tarnowitz; cz. Tarnovice, Tarnovské Hory; łac. Montes Tarnovicenses) – miasto w południowej Polsce, w województwie śląskim, siedziba powiatu tarnogórskiego, na północnym krańcu Górnośląskiego Okręgu Przemysłowego (GOP), historycznie na Górnym Śląsku.
W 2017 tarnogórska Kopalnia rud ołowiu, srebra i cynku wraz z systemem gospodarowania wodami podziemnymi została wpisana na listę światowego dziedzictwa UNESCO.
Tarnowskie Góry leżą na północ od Bytomia. Przez miasto przepływa m.in. Stoła (przez Lasowice, Sowice i Strzybnicę), Drama (przez Repty Śląskie) i struga Pniowiec (przez dzielnicę Pniowiec). Miasto leży na skraju Niziny i Wyżyny Śląskiej. Tarnowskie Góry są głównym miastem Garbu Tarnogórskiego.
Najwyższymi wzniesieniami są Sucha Góra (352 m n.p.m.) i Srebrna Góra (347 m n.p.m.) na południu miasta, na granicy z Bytomiem, a najniżej położone są dolina Stoły (254 m n.p.m.) oraz dolina jej dopływu – Granicznej Wody (255 m n.p.m.) w północnej części miasta.
Miasto zajmuje obszar 83,88 km² (w przybliżeniu 13% powierzchni powiatu tarnogórskiego) i od 1998 składa się z 11 dzielnic (będących jednostkami pomocniczymi gminy):
Śródmieście-CentrumDodatkowo do 1977 w skład miasta wchodziły Boruszowice, Hanusek oraz Mikołeska, zaś do 1994 dzielnicą Tarnowskich Gór było Miasteczko Śląskie z Żyglinem i Żyglinkiem oraz Bibielą i Brynicą.
Tarnowskie Góry leżą w obrębie śląsko-krakowskiej dzielnicy klimatycznej. Charakteryzuje ją przewaga wpływów oceanicznych nad kontynentalnymi oraz sporadyczne oddziaływanie docierających tu od południowego zachodu przez Bramę Morawską mas powietrza zwrotnikowego. Docierają tu również zimne masy powietrza arktycznego z północy – głównie w chłodnej połowie roku.
Średnia temperatura roczna wynosi 7,7 °C, zaś suma opadów atmosferycznych wynosi 699 mm w ciągu roku. Okres wegetacyjny trwa w Tarnowskich Górach średnio 246 dni.
kasztan jadalny – rosnący w ogrodzie plebanii parafii pw. św. Mikołaja w Reptach, który ma 25 m wysokości i 7,3 m obwodu u podstawy pnia,
lipa drobnolistna – pomnik przyrody o obwodzie 4,70 metrów na gródku rycerskim w Starych Tarnowicach,
Historia miasta jest związana z wydobyciem rud srebra, ołowiu, a później również cynku. Według legendy, pierwszą bryłę kruszcu srebronośnego wyorał chłop Rybka ok. 1490 roku, co w 1612 roku w swoim dziele Officina ferraria zanotował Walenty Roździeński następującymi słowami „Srebrny kruszec w Bytomiu, na górach wnet nastał, Iny zasię od kruszca w mili zalanego, znaleziony przez chłopa Rybkę niejakiego”. Od tego czasu na teren dzisiejszego miasta zaczęli przybywać osadnicy, powstawały pierwsze osady górnicze.
Ówczesny właściciel ziem, Jan II Dobry, książę opolsko-raciborski, oraz margrabia Jerzy von Ansbach w 1526 roku nadali swoim włościom (a więc również terenom, na którym powstało przyszłe miasto) przywilej wspierający górnictwo, tj. „akt wolności górniczej”. W 1528 roku ogłosili oni akt uzupełniający prawodawstwo górnicze, tzw. Ordunek Gorny i odtąd (od 31 października 1528 roku) pierwsi urzędnicy zaczęli prowadzić rachunki tarnogórskiego górnictwa, zaś pierwsze księgi kopalniane od 1529 roku, odkąd tarnogórski Urząd Górniczy otrzymał własną pieczęć i herb (9 marca 1529 roku). Wówczas rozpoczyna się okres szybkiego rozwoju górnictwa rud srebronośnych oraz osady górniczej, stopniowo przekształcanej w miasto, w którym równie intensywnie rozwija się handel i rzemiosło. W 2. połowie XVI wieku wybudowano wiele istniejących do dziś kamienic. Najstarszym budynkiem murowanym w powstającym mieście był istniejący do dziś tzw. Dom Florczaka u wylotu ul. Ratuszowej, przy obecnej ul. Gliwickiej 6, będący w latach 1528–1562 pierwszą siedzibą tarnogórskiego Urzędu Górniczego.
W połowie XVI w. Tarnowskie Góry były największym ośrodkiem górnictwa kruszcowego na Górnym Śląsku. Wielu zwolenników znalazła tu reformacja. Jej utrwalenie nastąpiło po śmierci Jana II Dobrego (1532), kiedy miasto przeszło pod panowanie Hohenzollernów. W 1529 roku protestanci wybudowali pierwszy drewniany kościół, a dwa lata później na jego miejscu – murowany.
W 1531 roku utworzono szkołę braci polskich, której rektorem na przełomie XVI i XVII w. był Daniel Franconius, wybitny pedagog i poeta braci polskich. Świetności miasta kres położyła wojna trzydziestoletnia (1618–1648). W 1676 roku  w Tarnowskich Górach wybuchła zaraza, która ustąpiła po procesji błagalnej do Piekar. Na pamiątkę tego zdarzenia tarnogórzanie zobowiązali się udawać corocznie w niedzielę po 2 lipca do Sanktuarium Matki Boskiej Piekarskiej. Tradycja ta trwa do dzisiaj.
16 grudnia 1740 roku wkroczeniem wojsk pruskich na Śląsk rozpoczęły się wojny śląskie. Po zakończeniu pierwszej z nich w 1742 roku miasto przeszło spod panowania austriackiego pod pruskie. W latach 80. XVIII w. powstała z inicjatywy Fryderyka Wilhelma von Redena rządowa kopalnia i huta „Fryderyk” – nazwana od królewskiego imienia, w której 19 stycznia 1788 roku uruchomiono jedną z pierwszych na kontynencie europejskim, sprowadzoną z Anglii, maszynę parową do odwadniania wyrobisk górniczych.
W 1803 roku otwarto pierwszą szkołę górniczą, kilkanaście lat później wydrążono nową sztolnię „Fryderyk”, założono drukarnię, wybrukowano Rynek oraz ul. Krakowską i Lubliniecką (obecnie ul. Opolska), założono nowe fabryki i hutę żelaza, rozpoczęto budowę wodociągów miejskich. Również wtedy powstała Spółka Bracka jako instytucja ubezpieczająca górników. W 1857 roku uruchomiono pierwszą linię kolejową do Opola. Rozwój miasta przyspieszyło również utworzenie w 1873 roku powiatu tarnogórskiego.
Podczas plebiscytu mieszkańcy miasta prawie w 85% opowiedzieli się za Niemcami, z kolei mieszkańcy powiatu opowiedzieli się za przynależnością do Polski – za Polską głosowało 62%, za przynależnością do Niemiec 38% (w tym prawie 10% tzw. emigrantów). W 1922 roku miasto włączono do Polski.
Jest to staropolska nazwa komponowana, złożona z dwóch członów: Tarnowskie (co odpowiada we współczesnej polszczyźnie formie tarnowickie) oraz Góry (czyli ze staropolskiego gory, oznaczające ‘kopalnie’).
Pierwszy człon pochodzi od nazwy średniowiecznej wsi Tarnowice, wchłoniętej później przez miasto (obecnie dzielnica Stare Tarnowice), której nazwa z kolei wywodzi się od staropolskiej nazwy osobowej (imienia) Tarn, ta zaś od staropolskiego tarna, czyli ‘ciernia’ dzikiego gatunku śliwy – tarniny. Zatem w języku polskim ‘Tarnowskie Góry’ to pierwotnie: gory = ‘kopalnie’ tarnowskie, ewentualnie tarnowickie, bo położone na gruntach właściciela ‘Tarnowic’.
Niemcy zaadaptowali nazwę fonetycznie w sposób najprostszy z możliwych – modyfikacja formantu –ice w –itz – jako Tarnowitz, co było zgodne z lokalnym, jeszcze średniowiecznym słowiańskim modelem nazewniczym (np. Gliwice → Gleiwitz) oraz realiami własnościowymi (miasto Tarnowskie Góry powstało na gruntach wsi Tarnowice). Czesi przyjęli ten sam tradycyjny, słowiański model, stąd w czeskojęzycznych dokumentach i piśmiennictwie (również naukowym) miasto ma nazwę Tarnovice, dopiero w nowszych czasach pojawia się równolegle sczechizowana forma Tarnovské Hory, urobiona z polskiej nazwy. Łacińskie zapisy nazwy miasta były tworzone z formy niemieckiej, bądź staropolskiej, np.: singularne Tarnovitium, Tarnomontium, czy pluralne Montes Tarnovicenses.
Niemiecki nauczyciel i krajoznawca Heinrich Adamy zalicza miasto do grupy miejscowości, których nazwy wywodzą się od staropolskiego słowa oznaczającego krzew tarniny lub ‘tarni’ określającego miejsce wegetacji tej rośliny – von tarn = Schwarzdorn, Schlehdorn (Prunus spinosa). W swojej wydanej w 1888 roku we Wrocławiu klasyfikacji nazw miejscowych na Śląsku jako pierwotną wymienia on staropolską formę Tarnowicz, podając jej znaczenie jako 'Schlehdornstadt' = ‘miasto tarniny’.
Na pierwszej mapie Śląska, którą w 1561 narysował Martin Helwig z Nysy, nazwa miasta brzmi Tarnowitz. Z kolei w pruskim urzędowym dokumencie z 1750 wydanym również w języku polskim w Berlinie przez Fryderyka Wielkiego miasto wymienione jest pośród innych śląskich miejscowości jako Tarnowskie Gory.
W 1612 polską nazwę miejscowości Tarnowskie Góry wspomina Walenty Roździeński w swoim staropolskim poemacie o śląskim hutnictwie pt. Officina ferraria abo Huta i warstat z kuźniami szlachetnego dzieła żelaznego. W dziele opisuje on powstanie nazwy miasta oraz moment jego utworzenia za czasów Jana II Dobrego we fragmencie:
Proces powstania nazwy relacjonuje w podobny sposób Felix Triest w topograficznym opisie Górnego Śląska z 1865 roku, we fragmencie: Co się tłumaczy:
Polską nazwę Góry Tarnowskie w książce Krótki rys jeografii Szląska dla nauki początkowej wydanej w Głogówku w 1847 wymienił śląski pisarz Józef Lompa.
Tereny zabudowy wielorodzinnej zajmują 311,06 ha, w tym zabudowanych jest 42,37% powierzchni. Największy odsetek terenów mieszkaniowych skupia się w dzielnicy śródmiejskiej, a zwłaszcza w samym centrum miasta, jak również w jednostkach nazywanych umownie Śródmieście-Północny Zachód i Śródmieście-Południe. Wśród pozostałych dzielnic, największy odsetek terenów mieszkaniowych posiadają dzielnice: Lasowice, Osada Jana i Stare Tarnowice (dzięki Osiedlu Przyjaźń).
W herbie obok złotego orlego skrzydła z herbu Jana II Dobrego, księcia opolskiego, górnośląskiego Piasta, znajduje się także pół czarnego orła z herbu Hohenzollernów, których przedstawicielem był Jerzy Fryderyk von Ansbach, nadający miastu herb w 1562 r. Młotki (pyrlik i żelozko) symbolizują górnictwo – główne zajęcie pierwszych mieszkańców miasta. Labry i klejnot nad hełmem stanowią jego udostojnienie.
Flagę miasta tworzą obecnie barwy srebrna (biała), czarna i złota (żółta). Flaga nawiązuje do herbu. W okresie pruskim miasto używało flagi czarno-białej, wywodzącej się bezpośrednio od barw rodowych Hohenzollernów.
Na obecnie używanej pieczęci miejskiej widnieje herb miasta i jego nazwa otaczająca herb kołem. Pieczęcie te widnieją na dokumentach wydawanych przez reprezentantów władzy samorządowej Tarnowskich Gór.
Urzędującym burmistrzem jest od 2006 Arkadiusz Czech. W wyborach samorządowych 2006 uzyskał w I turze wynik 23,68%, a w II – 51%.
W kolejnych w 2010 uzyskał w I turze wynik 41,04%, a w II – 69,33%. Zarówno w wyborach w 2006, jak i w 2010 jego głównym przeciwnikiem w II turze był poprzedni burmistrz – Kazimierz Szczerba.
Tarnowskie Góry są największym pod względem liczby ludności miastem w Polsce, w którym władzę wykonawczą sprawuje burmistrz, a nie prezydent miasta.
Atrybutem burmistrza jest łańcuch z Herbem Wielkim Tarnowskich Gór wykonany z metalu barwy srebrnej; łańcuch używany jest podczas oficjalnych i uroczystych wystąpień.
W skład Rady Miejskiej w Tarnowskich Górach wchodzi 23 radnych. Obecnym Przewodniczącym Rady jest reprezentujący Komitet Wyborczy Inicjatywa Obywatelska Powiatu Tarnogórskiego Adrian Wolnik, zaś wiceprzewodniczącymi są Franciszek Nowak (również IO) oraz Łukasz Garus z Koalicji Obywatelskiej.
Urząd Miejski w Tarnowskich Górach składa się z 26 komórek organizacyjnych znajdujących się w czterech budynkach w centrum Tarnowskich Gór:
Tarnowskie Góry są jednym z 2 miast powiatowych w województwie śląskim (obok Cieszyna) oraz jednym z 17 miast w Polsce zaliczanych do klasy A pod względem atrakcyjności inwestycyjnej (dane Instytutu Badań nad Gospodarką Rynkową w Warszawie).
Problemem ekologicznym jest zagrożenie ze strony zwałowisk odpadów niebezpiecznych po byłych zakładach chemicznych.
W 2011 zaczęła działać Centralna Oczyszczalnia Ścieków (COŚ) znajdująca się w rejonie ulicy Grzybowej. Powstała ona w ramach pierwszego etapu projektu budowy w mieście systemu wodno-kanalizacyjnego.
nr 78 (Chałupki – Wodzisław Śląski – Rybnik – Gliwice – Tarnowskie Góry – Jędrzejów)Ponadto przez Tarnowskie Góry ma przebiegać droga ekspresowa S11 łącząca Pomorze ze Śląskiem.
W Tarnowskich Górach działa Międzygminny Związek Komunikacji Pasażerskiej, który obsługuje 57 linii autobusowych. Ponadto przez gminy należące do MZKP przebiega 10 linii obsługiwanych przez Komunikacyjny Związek Komunalny Górnośląskiego Okręgu Przemysłowego. Obsługę linii dla MZKP zapewnia PKM Świerklaniec, Nowak Transport oraz przewoźnicy prywatni.
30 kwietnia 2013 otwarty został nowy dworzec autobusowy z zadaszonym peronem, placem manewrowym oraz parkingiem dla kilkunastu autobusów. Wzdłuż ulicy Częstochowskiej wytyczono miejsca parkingowe pozwalające na zastosowanie tzw. systemu „park and ride”. Koszt projektu „Przystanek Europa – regionalne centrum obsługi pasażerskiej w Tarnowskich Górach” wyniósł 20,6 mln złotych, z czego 11 mln złotych wyniosło dofinansowanie ze środków Unii Europejskiej.
1 stycznia 2019 roku kompetencje i majątek zarówno MZKP, jak i KZK GOP (a także MZK Tychy) przejął Zarząd Transportu Metropolitalnego (ZTM) należący do Górnośląsko-Zagłębiowskiej Metropolii.
Tarnowskie Góry nie mają i nigdy nie miały komunikacji trolejbusowej ani tramwajowej, choć w przypadku tej drugiej istniały w przeszłości plany przedłużenia linii z Piekar Śląskich przez Świerklaniec lub z Bytomia przez Stolarzowice do Tarnowskich Gór.
szlaku Magistrali Węglowej (Gdynia – Inowrocław – Zduńska Wola Karsznice – Chorzew Siemkowice – Działoszyn- Herby Nowe – Tarnowskie Góry – Chorzów Batory)
szlaku kolejowym Opole – Fosowskie – Tarnowskie Góry.W mieście znajduje się zabytkowy dworzec kolejowy z 1888. Z zewnątrz posiada neoklasycystyczną kamieniarkę, lecz wewnątrz został on przebudowany w latach PRL-u. Gmach dworca w maju i czerwcu 2007 został dokładnie odrestaurowany i jest teraz jednym z najpiękniejszych budynków tego typu na Górnym Śląsku.
W pobliżu Tarnowskich Gór znajduje się jedna z największych stacji rozrządowych Europy, która rozciąga się na długości kilku kilometrów od stacji w Miasteczku Śląskim do stacji w Tarnowskich Górach. Ważnym historycznym wydarzeniem był rozruch jednej z pierwszych w Europie maszyn parowych, w 1788 (drugiej na świecie).
Zmiany szlaków oraz dużo lepszy stan torów i trakcji na innych trasach, przyczynił się do dużego zmniejszenia częstotliwości jeżdżących przez Tarnowskie Góry pociągów towarowych, podobnie jak w przypadku pociągów pasażerskich.
Około 15 km na północny zachód od miasta, w 2013 oddano do użytku śmigłowcowe lądowisko Brynek, które zarządzane jest przez Nadleśnictwo Brynek.
 Kopalnia rud ołowiu, srebra i cynku wraz z systemem gospodarowania wodami podziemnymi w Tarnowskich Górach – obiekt wpisany na Listę światowego dziedzictwa UNESCO
  Sztolnia Czarnego Pstrąga – pomnik historii, obiekt Szlaku Zabytków Techniki Województwa Śląskiego,
  Zabytkowa Kopalnia Srebra – pomnik historii, obiekt Szlaku Zabytków Techniki Województwa Śląskiego
Dom Cochlera (najstarsza w mieście apteka „Pod Aniołem”, w latach 1839–1855 pierwsza siedziba górnośląskiej szkoły górniczej założonej przez Rudolfa von Carnalla)
Krakowskiej, Józefa Piłsudskiego, Henryka Sienkiewicza, Powstańców Śląskich, Karola Miarki, Piastowskiej, Legionów, Bytomskiej, Styczyńskiego czy Strzeleckiej
parowóz Tp1 oraz lokomotywa spalinowa SM15 wystawione obok Zespołu Szkół Techniczno-Usługowych przy skrzyżowaniu ulic Pokoju i Styczyńskiego
Pedagogiczna Biblioteka Wojewódzka im. Józefa Lompy w Katowicach, 11. Filia w Tarnowskich Górach – ul. Opolska 59
Znajduje się tu Szkoła Muzyczna I stopnia im. Ignacego Jana Paderewskiego, z której pochodzi kompozytor Aleksander Glinkowski.
Zespół 4YsNa terenie znajdującej się w parku miejskim muszli koncertowej organizowane są także koncerty oraz pokazy kina plenerowego.
Dni Gwarków – trzydniowy festyn organizowany od 1957. Charakterystyczną częścią tej imprezy jest barwny pochód ulicami miasta, podczas którego przebierańcy wcielają się w historyczne lub legendarne postacie. Odbywają się one we wrześniu.
Piknik Gwarecki – organizowany przez Stowarzyszenie Miłośników Ziemi Tarnogórskiej na terenie Skansenu Maszyn Parowych i Kopalni Zabytkowej w czerwcu.
Ogólnopolskie Warsztaty Twórcze Osób Niepełnosprawnych – trzydniowa impreza na przełomie września i października, organizowana z inicjatywy Urzędu Miasta i Zakładu Rehabilitacji Zawodowej Inwalidów dla niepełnosprawnych plastyków amatorów.
Tarnogórskie Wieczory Muzyki Organowej i Kameralnej – cykl koncertów organowych i kameralnych odbywających się we wrześniu i w październiku w kościele ewangelicko-augsburskim.
„tarnowskie góry”, cotygodniowy dodatek do Dziennika Zachodniego, ukazuje się w piątki.Miesięczniki„Łamigłówek Religijny”. Ogólnopolski miesięcznik zadań umysłowych dla dzieci i młodzieży. Wydawany w latach 1992–2009, w tym w Tarnowskich Górach w latach 2007–2009.Kwartalniki„Montes Tarnovicensis”, kwartalnik. Czasopismo historyczne wydawane od 2000 przez Oficynę Monos. Ukazuje się cztery razy w roku: Wielkanoc, początek wakacji, „Gwarki”, Boże Narodzenie.Media elektroniczneTG STACJA Telewizja z Miasta Gwarków, istnieje od czerwca 2013.
Telewizja internetowa gwarek.tv jest środkiem masowego przekazu działającym na podstawie wpisu do rejestru dzienników i czasopism pod pozycją Pr 433 postanowieniem Sądu Okręgowego w Gliwicach.
Portal Powiatu Tarnogórskiego tg.net.pl – istnieje od 1999, zarejestrowany tytuł prasowy – figuruje w rejestrze dzienników i czasopism pod pozycją Pr 261 postanowieniem Sądu Okręgowego w Gliwicach. Wizytówka powiatu w każdym zakresie: przede wszystkim historii i tradycji, ale również prezentacji dnia dzisiejszego. Aktualizowany codziennie. Za działalność dziennikarską i edukacyjną Sejmik Województwa Śląskiego nadał we wrześniu 2011 redaktorowi naczelnemu portalu Zbigniewowi Markowskiemu Złotą Odznakę „Za zasługi dla Województwa Śląskiego”.
Portal TarnowskieGory24.Info, istnieje od 2012, zarejestrowany w rejestrze dzienników i czasopism pod pozycją 703 postanowieniem Sądu Okręgowego w Częstochowie.WydawnictwaWydawnictwo Instytutu Tarnogórskiego, od 1993.
Tarnowskie Góry mają bogatą historię szkolnictwa. Tu w 1531 powstała różnowiercza szkoła. W 1713 otwarte zostało pierwsze polskie gimnazjum na Śląsku prowadzone przez Jezuitów. Niedługo potem, bo w 1754 powstała szkoła protestancka. W 1803 założono tu pierwszą na ziemiach polskich szkołę górniczą, która istniała do 1933. W okresie pruskim, założono m.in. Królewskie Gimnazjum Realne (Königliches Realgymnasium zu Tarnowitz) w 1874 (późniejsze Państwowe Gimnazjum Męskie im. Księcia Jana II Opolskiego od 1922, obecnie Liceum Ogólnokształcące im. Stanisława Staszica, nazwa patrona od 1960) i niemiecką szkołę realną w 1908 (od 1922 Publiczna Szkoła Powszechna nr 1, której w 1927 nadano imię Jana III Sobieskiego). Szczególnie w okresie międzywojennym miasto słynęło z dobrze rozwiniętego szkolnictwa (Gimnazjum Męskie, Gimnazjum Żeńskie przy ul. Parkowej, Seminarium Nauczycielskie, „Szkoła Raciborzanek”).
Obecnie od 2003 funkcjonuje w Tarnowskich Górach uczelnia – Filia Wyższej Szkoły Zarządzania i Administracji w Opolu.
Oprócz 10 szkół podstawowych i 6 gimnazjów istnieje tu 9 zespołów szkół o charakterze zawodowym: budowlanym, ekonomicznym, gastronomicznym, hotelarskim, mechanicznym, elektronicznym, odzieżowym, medycznym, kolejowym oraz chemicznym. Młodzież ma też możliwość pobierania nauki w 6 liceach ogólnokształcących (I L.O. im. Stefanii Sempołowskiej, II L.O. im. Stanisława Staszica, IV L.O. w Zespole Szkół Technicznych i Ogólnokształcących, VI Liceum Ogólnokształcącym z wojskowością, Zespole Szkół Chemiczno-Medycznych i Ogólnokształcących im. M. Skłodowskiej-Curie, Salezjańskim Ośrodku Szkolno-Wychowawczym) i Centrum Kształcenia Ustawicznego. Ponadto w mieście jest też Państwowa Szkoła Muzyczna I stopnia oraz Specjalny Ośrodek Szkolno-Wychowawczy.
 Szlak Husarii Polskiej: Będzin – Kozłowa Góra – Orzech – Nakło Śląskie – Tarnowskie Góry Rynek – Repty Stare – Wieszowa – Zabrze – Gliwice – Pilchowice – Rudy – Rezerwat Łężczok – Racibórz – Krzanowice. Długość trasy: 156 km.
 Szlak Stulecia Turystyki: Rybnik – Bojszów – Pławniowice – Ligota Toszecka – Rezerwat Płużnica – Rezerwat Hubert – Wielowieś – Tworóg – Brynek – Hanusek – Boruszowice – Pniowiec – Miasteczko Śląskie – Miasteczko Śląskie Rynek – Nakło-Chechło – Tarnowskie Góry. Długość trasy: 138 km.
 Szlak Powstańców Śląskich: Bytom – Piekary Śląskie – Radzionków – Segiet (N skrzyżowanie ze szlakiem czarnym) – Repty – Sztolnia Czarnego Pstrąga (N skrzyżowanie ze szlakiem żółtym) – Wilkowice – Zbrosławice-Kępczowice – Góra Świętej Anny – Sierakowice – Gliwice. Długość trasy: 192 km.
 Szlak Gwarków: Sztolnia Czarnego Pstrąga – Stare Tarnowice Kościół – Tarnowskie Góry Rynek – Tarnowskie Góry PKP – Lasowice – Nakło-Chechło – Żyglin Kościół – Mieczysko-Leśniczówka – Kolonia Woźnicka. Długość trasy: 27 km.
 Szlak Segiecki: Segiet – Zabytkowa Kopalnia Srebra – Tarnowskie Góry Rynek – Tarnowskie Góry PKP – Puferki – Pniowiec. Długość trasy: 12 km.
Nadawany przez Radę Miejską tytuł Honorowego Obywatela Miasta Tarnowskie Góry otrzymało do tej pory 18 osób:
1992 – prof. Jan Miodek – za popularyzowanie wartości kulturalnych Ziemi Gwarków oraz podnoszenie prestiżu Tarnowskich Gór,
1993 – płk Bernard Drzyzga – za zasługi na ziemi ojczystej dokonane czynem żołnierza, patrioty i dowódcy Armii Krajowej,
1999 – Bolesław Lubosz – za zasługi w twórczości literackiej upowszechniającej m.in. historię i tradycje Tarnowskich Gór oraz aktywność kulturotwórczą,
2000 – Maria Pańczyk-Pozdziej – za działalność na rzecz popularyzacji śląskich tradycji, gwary i kultury,
lipiec 2003 – ks. Jan Twardowski – za twórczość literacką, dzięki której zaglądamy w głąb własnej duszy i znajdujemy odpowiedź na pytania o nas samych,
październik 2003 – ks. dr Gustaw Klapuch – za osiągnięcia w dziedzinie praw człowieka w oparciu o moralność chrześcijańską, teologii i działalności społecznej,
październik 2003 – Joachim Janik – za osiągnięcia w dziedzinie prawa karnego w czasie wieloletniego pełnienia funkcji prezesa Sądu Okręgowego w Opolu, wiceprezesa Krajowej Rady Sądownictwa, doradcy ministra sprawiedliwości i wykładowcy Uniwersytetu Opolskiego,
grudzień 2005 – Raymond Wawzyniak – za działalność na rzecz współpracy partnerskiej pomiędzy Méricourt a Tarnowskimi Górami,
kwiecień 2006 – Leandre Letoquart – za działalność na rzecz współpracy partnerskiej pomiędzy Méricourt a Tarnowskimi Górami,
kwiecień 2006 – Piotr Guzy – za wybitny poziom twórczości literackiej oraz promowanie w niej miasta Tarnowskie Góry,
grudzień 2007 – prof. Andrzej Kwolek – za całokształt działalności naukowej, dydaktycznej i społecznej w dziedzinie rehabilitacji medycznej,
grudzień 2007 – książę dr Guidotto Henckel von Donnersmarck – za zasługi rodu Henckel von Donnersmarck dla rozwoju miasta i regionu,
maj 2011 – prof. Zygmunt Pejsak – za upór i konsekwentne dążenie do celu w nauce służącej międzynarodowej społeczności,
październik 2011 – Stanisław Hager – architekt, urbanista i wykładowca akademicki, którego prace są znane w kraju i na świecie,
listopad 2016 – ks. bp Adam Wodarczyk – w uznaniu jego dotychczasowych dokonań w działalności duszpasterskiej i naukowej oraz w podzięce za promowanie Tarnowskich Gór,
listopad 2017 – Barry Gamble – w uznaniu zasług na rzecz miasta, dzięki którym tarnogórskie podziemia trwale zapisują się w historii ludzkości poprzez wpis na Listę światowego dziedzictwa UNESCO
listopad 2017 – Katarzyna Piotrowska – przedstawiciel dyrektora Narodowego Instytutu Dziedzictwa ds. wdrażania konwencji UNESCO i szefowa Działu Polityki Dziedzictwa, przyjaciel miasta i współautorka wpisu zabytków Tarnowskich Gór na Listę światowego dziedzictwa UNESCOPonadto w 1916 roku władze miasta (wówczas pod nazwą Tarnowitz) nadały honorowe obywatelstwo feldmarszałkowi Paulowi von Hindenburgowi, zaś w czasach Polski Ludowej w 1988 lub 1989 – dyrektorowi generalnemu Kolei Państwowych, Januszowi Głowackiemu.
Jan II Dobry (1460-1532), książę opolsko-niemodlińsko-strzelecki, współzałożyciel Tarnowskich Gór, był ostatnim przedstawicielem opolsko-raciborskiej linii Piastów
Jerzy Hohenzollern-Ansbach (1484-1543), książę Karniowa, pan Bytomia, współzałożyciel Tarnowskich Gór, od 1532 roku również książę raciborski
Salomon Isaac (ok. 1730–1794) – żydowski kupiec, urzędnik pruskiego urzędu górniczego w Tarnowskich Górach, jeden z twórców śląskiego górnictwa i hutnictwa
Fryderyk Ludwik Hohenlohe (1746–1818) – książę cesarstwa na Ingelfingen i Öhringen, głównodowodzący w bitwie pod Jeną w 1806
Friedrich Wilhelm von Reden (1752–1815) – dyrektor Wyższego Urzędu Górniczego we Wrocławiu, zasłużony dla rozwoju przemysłu Górnego Śląska
Martin Websky (1824–1886) – niemiecki mineralog, odkrył i opisał minerał, któremu nadał nazwę tarnowicyt
Jan Reginek (1879–1941) – śląski nauczyciel i polityk, doktor geologii, polski działacz plebiscytowy (1920-1921)
Stylita-Jadwiga Rudzka (1887–1978) – zakonnica, przełożona generalna Zgromadzenia Sióstr Miłosierdzia św. Karola Boromeusza
Władysław Dybowski ps. „Korwin” (1892–1947) – prawnik, rotmistrz kawalerii Wojska Polskiego, adiutant gen. Józefa Hallera
Antoni Rosikoń (1907–2013) – prof. dr inżynier budowy dróg i mostów, specjalista z zakresu szkód górniczych w infrastrukturze kolejowej
Franciszek Jerominek (1913-1986), ksiądz katolicki, rektor Wyższego Śląskiego Seminarium Duchownego w Krakowie
Paweł Kempka (1886–1972) – działacz narodowy i samorządowy, poseł do Sejmu Śląskiego, 1926–1931 przewodniczący rady miejskiej Tarnowskich Gór
Zbigniew Kaczmarek – sztangista, brązowy medalista olimpijski Letnich Igrzysk Olimpijskich w Monachium
Henryk Pyka – duchowny katolicki, dyrektor Muzeum Archidiecezjalnego w Katowicach i Galerii Fra Angelico
Wojciech Rojek (1954–2015) – historyk, prof. dr hab. nauk humanistycznych, wykładowca Uniwersytetu Jagiellońskiego
Andrzej Stefański – dziennikarz, były redaktor naczelny katowickiego i stołecznego wydania Gazety Wyborczej
Bogusław Paleczny (1959–2009) – duchowny katolicki, kamilianin, działacz społeczny na rzecz pomocy bezdomnym, autor muzyki religijnej
Józef Wandzik – piłkarz grający na pozycji bramkarza, wicemistrz Europy z reprezentacją Polski do lat 18 z 1981 i zdobywca 3. miejsca na młodzieżowych mistrzostwach świata w 1983
Felix Triest: Topographisches handbuch von Oberschliesen. Breslau: Verlag von Wilh. Gottl. Korn, 1865.
„Zeszyty Tarnogórskie” nr 1-73 (wydawnictwo ciągłe), wyd. Instytut Tarnogórski i Muzeum, Tarnowskie Góry 1986-2015.
Tarnowskie Góry w Słowniku geograficznym Królestwa Polskiego. T. XII: Szlurpkiszki – Warłynka. Warszawa 1892.
Chłopaki nie płaczą – polski film fabularny, komedia z elementami filmu sensacyjnego w reżyserii Olafa Lubaszenki, wyprodukowany w 1999 roku.
Głównym bohaterem filmu jest ambitny młody skrzypek Jakub Brenner (Maciej Stuhr). Mimo problemów na uczelni i porzucenia przez dziewczynę Weronikę (Magdalena Mazur) usiłuje pomóc swojemu nieśmiałemu przyjacielowi, Oskarowi (Wojciech Klata). Zamówione do „pomocy” dziewczyny do towarzystwa: Lili zwana Samantą (Anna Mucha) i Cycofon (Monika Ambroziak), a właściwie ich opiekun Czesiek (Mariusz Czajka), mają jednak dość wysokie wymagania finansowe, co sprowadza na Kubę i Oskara niemałe kłopoty.
Także kolejny bohater filmu, początkujący gangster Bolec (Michał Milowicz), ma pełno kłopotów. W jego przypadku sprowadzają się one do konfliktu między własną wizją spokojnego życia a wymaganiami ojca, rządzącego półświatkiem Szefa (Bohdan Łazuka), który pragnie mieć w synu godnego następcę.
Wreszcie para gangsterów z Wybrzeża: Fred (Cezary Pazura) i Andrzej Grucha (Mirosław Zbrojewicz), którzy planują wspólny interes z Szefem – zaproszeni do klubu Bolca doprowadzają do strzelaniny, w której zostają ranne trzy osoby (Grucha, Bolec i Czesiek). Przypadkowym uczestnikiem zostaje Kuba. Kiedy ginie teczka, w której było bardzo dużo pieniędzy, wszyscy myślą, że teczka została ukradziona przez Kubę, choć ten w rzeczywistości jej nie ukradł.
Kuba zostaje wywieziony przez Freda i Gruchę do Brzózek Starych, gdzie są poniemieckie bunkry. Kiedy Kuba pracuje przy kopaniu własnego grobu, dochodzi do konfliktu pomiędzy Fredem i Gruchą o sweter, który Grucha dostał od swojej dziewczyny, Cycofona. Skutkuje to tym, że Fred otrzymuje dwie kule i pada martwy. Tymczasem Kuba wezwał Laskę (Tomasz Bajer) i jego dwóch kumpli, Bąbla (Julian Karewicz) i Serfera (Marcin Kołodyński), na pomoc, a w drodze ich Volvo musi holować radiowóz, ponieważ policjanci z drogówki wypili alkohol i nie mogą prowadzić. Po jakimś czasie kumpel Laski, po wypaleniu skręta z marihuany, zauważa jadący za nimi radiowóz. Próbuje przed nim uciec, ale jest to niemożliwe ze względu na linkę holowniczą. W końcu, kiedy Bąbel zbyt mocno dodaje gazu, lina holująca zrywa się – policyjny Polonez, zerwany z holu, spada z wysokiej skarpy – i dociera wprost na miejsce zabójstwa Freda.
Grucha trafia do więzienia. Tymczasem Kuba wyjeżdża do Francji. Przed odlotem żegna się z Oskarem i Lilianą, którzy spodziewają się dziecka. Okazuje się, że Rudolf, wykładowca Kuby także wyjeżdża, lecz do Mediolanu. Bolec dogaduje się z ojcem i ogłasza mu, że kończy z życiem gangstera i wchodzi na rynek muzyczny jako producent. Laska, Bąbel i Serfer docierają omyłkowo nad morze.
Temat muzyczny z utworu Dni, których nie znamy (muz. Jan Kanty Pawluśkiewicz, sł. Marek Grechuta) pierwotnie opublikowany na albumie Korowód (1971).
Sandały (muz. Mikołaj Korzyński, sł. Mikołaj Korzyński, Olaf Linde-Lubaszenko) w wykonaniu Michała Milowicza.
Klonie ty mój... (romans rosyjski) (muz. nieznanego autora, sł. Siergiej Jesienin) w wykonaniu Aleksandra Slepakowa.
S5 0014+81 – odległy, zwarty, hiperjasny kwazar lub blazar o szerokich liniach absorpcyjnych. Znajduje się on w gwiazdozbiorze Cefeusza, w pobliżu północnego bieguna niebieskiego. Został odkryty w 1981 roku w paśmie radiowym.
Obiekt jest blazarem (w praktyce kwazarem typu OVV – ang. Optically Violent Variable Quasar), najbardziej energetycznym typem obiektów znanych jako galaktyki aktywne, które powstają w wyniku gwałtownego pochłaniania materii przez centralną czarną dziurę, zamieniając energię grawitacji w światło, widzialne z dużych odległości. S5 0014+81 jest jednym z najjaśniejszych znanych kwazarów, wytwarza światło o mocy rzędu 1,2*1041 watów, co daje bolometryczną absolutną wielkość gwiazdową o wartości rzędu –31,5 mag. Gdyby ten kwazar znajdował się w odległości 280 lat świetlnych od Układu Słonecznego, dostarczałby taką samą ilość energii na każdy metr kwadratowy powierzchni Ziemi, którą otrzymuje ona od Słońca (pomimo tego, iż kwazar znajdowałby się ok. 18 milionów razy dalej, niż wynosi odległość pomiędzy Słońcem a Ziemią). Oznacza to, że kwazar ma jasność rzędu 3 * 1014 (300 bilionów) razy większą od Słońca (którego jasność wynosi 3,846 × 1026 watów), lub też 25 tysięcy razy jaśniejszy, niż wynosi zintegrowana jasność wszystkich (około 100–400 miliardów) gwiazd Drogi Mlecznej, której absolutna wielkość gwiazdowa wynosi –20,6 mag. Te właściwości fizyczne czynią S5 0014+81 jednym z najbardziej energetycznych obiektów we Wszechświecie. Jednak ze względu na dużą odległość (12,1 mld lat świetlnych) może być badany jedynie za pomocą spektroskopii w podczerwieni. Centralna czarna dziura kwazaru pochłania potężne ilości materii – około 4000 mas Słońca w ciągu roku.
Kwazar jest także bardzo silnym źródłem promieniowania, wytwarzając m.in. promieniowanie gamma, promieniowanie rentgenowskie oraz fale radiowe. Ze względu na dużą odległość S5 0014+81 obserwowane przesunięcia ku czerwieni kwazarów oraz gwiazd są praktycznie takie same, przez co rozróżnienie obu typów obiektów za pomocą standardowych metod, tj. spektroskopowego oraz fotometrycznego przesunięcia ku czerwieni, jest utrudnione, zatem w celu określenia ich natury należy użyć innych technik.
Oznaczenie kwazara, S5, wywodzi się z Piątego Badania silnych źródeł radiowych (ang. Fifth Survey of Strong Radio Sources) natomiast drugi człon jego nazwy (0014+810) oznacza jego współrzędne dla epoki B1950.0. Funkcjonuje także inne oznaczenie – 6C B0014+8120, pochodzące od Szóstego Badania źródeł radiowych (ang. Sixth Cambridge Survey of radio sources), wydawanego przez Uniwersytet w Cambridge w latach 1985–1993.
Galaktyka zawierająca S5 0014+81 jest dużą eliptyczną galaktyką gwiazdotwórczą, będącą blazarem typu FSQR. Jej obserwowana jasność wynosi 24 mag.
W centrum galaktyki zawierającej S5 0014+81 znajduje się supermasywna czarna dziura, która prawdopodobnie jest odpowiedzialna za intensywną aktywność obiektu.
W roku 2009 zespół astronomów za pomocą satelity Swift wykorzystał jasność S5 0014+81 w celu pomiaru masy czarnej dziury w centrum. Według ich obliczeń, czarna dziura w S5 0014+81 jest 10 000 razy bardziej masywna niż czarna dziura w centrum naszej Galaktyki, co daje wynik 40 miliardów mas Słońca. Taka masa czyni ją jedną z najbardziej masywnych znanych czarnych dziur. Jest ponad 6 razy cięższa niż czarna dziura w galaktyce M87, która przez prawie 60 lat była uznawana za najbardziej masywną czarną dziurę (określana była też mianem „ultramasywnej”). Promień Schwarzschilda tego obiektu wynosi 118,35 miliardów kilometrów, zatem średnica tej czarnej dziury wynosi 236,7 miliardów kilometrów (1582 AU), co jest 40-krotnością średniej odległości między Słońcem a Plutonem. Jej masa jest ok. 4 razy większa od masy Wielkiego Obłoku Magellana. Ponadto ta czarna dziura powstała we wczesnych latach istnienia Wszechświata (tj. 1,6 miliardów lat po Wielkim Wybuchu). Oznacza to, że rośnie ona stosunkowo szybko.
Wykorzystano pośrednią metodę obliczeń zamiast tzw. estymacji orbitalnej Keplera (ta druga metoda jest bardziej precyzyjna); w przypadku obiektu tak jasnego jak S5 0014+81 byłoby to niemożliwe, gdyż kwazar ten po prostu zaćmiłby pobliskie gwiazdy, przez co oszacowania byłyby bardzo nieprecyzyjne.
Kwazar jest otoczony dużą ilością dysku akrecyjnego, mającego rozmiar kilku parseków. Ma on jasność o wartości rzędu 40% swojej jasności Eddingtona, będącej maksymalną jasnością, przy której ciśnienie promieniowania jest wystarczająco duże, aby wyrzucić dysk poza obszar, na którym działa grawitacja centralnej czarnej dziury, więc zaobserwowane właściwości obiektu są nieznane z powodu ingerencji pyłów i gazów. Niemniej jednak, możliwość istnienia ultramasywnej czarnej dziury nie została całkowicie wykluczona, ponieważ tylko obiekt o tak dużej masie może przyczyniać się do obserwowanej „energii wyjściowej” kwazaru.
QSO S5 0014+81 (niem.). W: Beobachtungen zu Eduard's Astropage [on-line]. 2004-10-29. [dostęp 2016-06-16].
G.G. Ghisellini G.G. i inni, The blazar S5 0014+813: a real or apparent monster?, „Monthly Notices of the Royal Astronomical Society”, 399 (1), 2009, L24–L28, DOI: 10.1111/j.1745-3933.2009.00716.x, Bibcode: 2009MNRAS.399L..24G, arXiv:0906.0575 [dostęp 2016-06-22] .
Rocznik Statystyczny Rzeczypospolitej Polskiej – rocznik statystyczny, który zawiera najważniejsze dane statystyczne na temat Polski, i jest wydawany od 1921 roku przez Główny Urząd Statystyczny w Warszawie. Rocznik ten jest blisko spokrewniony z Małym Rocznikiem Statystycznym Polski. Od 1958 roku do dzisiaj oba roczniki są wydawane corocznie, ale w latach 1920–1957 zazwyczaj był wydawany tylko jeden rocznik statystyczny na rok i w tym okresie trudno oddzielić historie Rocznika i Małego Rocznika Statystycznego.
Wydawany jest co roku, pod obecnym tytułem – od 1998. Wcześniej nosiło tytuł Rocznik Statystyczny (1947–1950 oraz 1955–1997), a przed wojną – Mały Rocznik Statystyczny. W 2017 wydany został 77. tom Rocznika.
Pierwszy Rocznik Statystyki Rzeczypospolitej Polskiej obejmujący lata 1920/21, został wydany w czerwcu 1921 roku (tom 1, cześć 1), w parę miesięcy po zakończeniu Wojny polsko-bolszewickiej i trzy lata po utworzeniu Głównego Urzędu Statystycznego. W czasie pierwszego wydania granice polskie nie były ostatecznie ustalone co komplikowało liczenie wielu danych. Materiały do pierwszej edycji opierały się na głównie na danych zebranych przed I wojną światową przez państwa zaborcze. Kolejne dziewięć edycji Roczników Statystyki zostało wydanych w latach 1920–1930 (w latach 1925/1926 został wydany tylko jeden tom 4). Rocznik Statystyki był wydaniem dwujęzycznym polsko-francuskim, którego francuski tytuł był Annuaire statistique de la République Polonaise. Wcześniejsze tomy miały około 300 strom, ale po koniec dekady liczba stron wzrosła to około 600.
W 1930 r. rozpoczęto wydawanie Małego Rocznika Statystycznego, który miał mniejszy, kieszonkowy wymiar i około 300 stron. Był on napisany z myślą nie o specjalistach, lecz o szerokim kręgu odbiorców, zwłaszcza o młodzieży szkolnej i studentach. W 1934 roku Ministerstwo Wyznań Religijnych i Oświecenia Publicznego zatwierdziło mały rocznik statystyczny „jako książkę pomocniczą dla nauczycieli oraz jako książkę bibliotek uczniowskich w szkołach średnich ogólnokształcących i w seminariach nauczycielskich”. Mały Rocznik miał dziesięć przedwojennych edycji i ukazywał się do 1939 roku. Wczesne edycje miały nakład 10 tys. egzemplarzy, ale nakład w zrósł to 100 tys. pod koniec dekady.
1 grudnia 1941 roku Ministerstwo Informacji i Dokumentacji Rządu Rzeczypospolitej Polskiej wydało w Londynie „Concise Statistical Year-Book of Poland, September 1939-June 1941”, angielsko-języczną edycje małego rocznika z danym statystycznymi na temat stanu Polski we wrześniu 1939 roku oraz z danymi z dwuch stref okupacyjnych: niemieckiej i radzieckiej w okresie od września 1939 do czerwca 1941 roku.
Po wojnie, w 1947 roku ukazał się Rocznik Statystyczny Polski, którego zawartość, format i szata graficzna były oparte na Małych Rocznikach Statystycznych z lat 1930–1939. Ostatnia edycja Małego Rocznika z 1939 roku miała numer X i Rocznik Statystyczny Polski z 1947 roku ukazał się jako XI edycja. Cztery edycje Rocznika Statystycznego' zostały wydane w latach 1947–1950, nim w 1951 zaniechano wydawania roczników z obawy o ujawnienie tajnych informacji. Wydawanie roczników wznowione w 1956 roku, kiedy wydano Rocznik Statystyczny, 1955.
Od 1958 roku zaczęto wydawać w jednym roku dwa roczniki statystyczne: Rocznik Statystyczny i Mały Rocznik Statystyczny. Rocznik Statystyczny był podstawową zbiorczą publikacją Urzędu o charakterze źródłowym, mająca służyć głównie profesjonalistom i osobom o dużej wiedzy fachowej. Prezentował on obszerny zestaw informacji o zjawiskach i procesach zachodzących w kraju, charakteryzujących poziom życia społeczeństwa i stan gospodarki kraju. Mały Rocznik Statystyczny Polski to popularne wydawnictwo przeznaczone dla szerokiego kręgu odbiorców, zwłaszcza młodzieży szkolnej i studentów, ukierunkowane na informacje podstawowe. W 1990 roku wprowadzono nowa formę edytorską Małego Rocznika, używając atrakcyjną szatę graficzną, i zastępując tablice statystyczne wykresami, kartogramami i schematami. W roku 1998 – w przypadku „dużego” rocznika statystycznego i w roku 2000 – w przypadku „małego” rocznika, opracowano i wydano po raz pierwszy polsko-angielską edycję roczników i przyjęto dla nich obowiązujący do dziś tytuły: Rocznik Statystyczny Rzeczypospolitej Polskiej i Mały Rocznik Statystyczny Polski.
Powiat przysuski – powiat w Polsce, w południowo-zachodniej części województwa mazowieckiego, reaktywowany w 1999 roku w ramach reformy administracyjnej. Jego siedzibą jest miasto Przysucha.
Powiat przysuski został powołany dnia 1 stycznia 1956 roku w województwie kieleckim, czyli 15 miesięcy po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat przysuski złożyło się 27 gromad, które wyłączono z trzech ościennych powiatów w tymże województwie:
gromady Bieliny, Domaszno, Gielniów, Gliniec, Goździków, Kozłowiec, Nieznamierowice, Przystałowice, Przysucha, Rusinów, Sady, Skrzynno, Skrzyńsko, Smogorzów i Sulgostówz powiatu radomskiego:
gromady Brudnów, Goszczewice, Grabowa, Potworów, Wieniawa, Wir i ŻukówNa uwagę zasługuje fakt, iż w momencie utworzenia powiatu przysuskiego jego stolica była wsią; prawa miejskie, które Przysucha utraciła w 1870 roku, zostały jej ponownie przyznane dopiero 1 stycznia 1958 roku.
1 lipca 1956 roku z powiatu przysuskiego wyłączono gromadę Domaszno i włączono ją z powrotem do powiatu opoczyńskiego. 31 grudnia 1961 roku z powiatu opoczyńskiego wyłączono gromadę Klwów i włączono ją do powiatu przysuskiego.
1 stycznia 1973 roku zniesiono gromady i osiedla, a w ich miejsce reaktywowano gminy. Powiat przysuski podzielono na 1 miasto i 7 gmin:
gminy Borkowice, Gielniów, Klwów, Potworów, Przysucha, Rusinów i WieniawaPo reformie administracyjnej obowiązującej od 1 czerwca 1975 roku całe terytorium zniesionego powiatu przysuskiego weszło w skład nowo utworzonego województwa radomskiego.
1 stycznia 1992 roku miasto Przysucha i gminę wiejską Przysucha połączono we wspólną gminę miejsko-wiejską. 1 lipca 1994 roku z gminy Potworów wyłączono wsie Beźnik i Dębiny (bez przysiółka Jamki) i włączono je do gminy Przysucha.
Wraz z reformą administracyjną z 1999 roku w nowym województwie mazowieckim przywrócono powiat przysuski. W porównaniu z obszarem z 1975 roku został on zwiększony o gminę Odrzywół (będącej w latach 1973-75 w powiecie opoczyńskim w województwie kieleckim, a następnie w województwie radomskim), tworzącej specyficzny wyskok w północno-zachodniej części powiatu.
W porównaniu z obszarem z 1956 roku, obszar dawnej gromady Stefanków leży obecnie w powiecie szydłowieckim, gromady Goszczewice w powiecie radomskim, a gromady Domaszno na terenie powiatu opoczyńskiego (województwo łódzkie) – pozostałe są ponownie w powiecie przysuskim.
Na podstawie danych z GUS stopa bezrobocia na koniec sierpnia 2007 wynosi 24%, tzn. 5,4 tys. osób jest bezrobotnych
Stanisław Duniecki (ur. 25 listopada 1839 we Lwowie, zm. 16 grudnia 1870 w Wenecji) – polski kompozytor i dyrygent.
Początkowo uczył się gry na fortepianie i kompozycji u J.K. Kesslera. W latach 1854-1858 przebywał na studiach w Lipsku, 1859 uzupełniał je w Wiedniu, następnie u François Josepha Fétisa w Brukseli i Berlioza w Paryżu. W 1863 wrócił do kraju i objął posadę kapelmistrza małej sceny polskiej w Czerniowcach. W 1864 został kapelmistrzem teatru we Lwowie, gdzie wystawił swoją najpopularniejszą operetkę Paziowie królowej Marysieńki, którą grano w 1865 także w Wiedniu i Krakowie. W roli pazia Stefana występowała wówczas Helena Modrzejewska. Następnie Duniecki przebywał w Warszawie, pisał sprawozdania z przedstawień operowych w tygodniku „Kłosy”. Ponieważ opera w Warszawie nie wystawiła jego Paziów, objął 1866 stanowisko kapelmistrza orkiestry teatru krakowskiego. Podczas pobytu w Krakowie zajął się organizowaniem przedstawień operowych — wystawił Halkę (29 listopada 1866), z udziałem M. Gruszczyńskiej (na przedstawieniu 29 grudnia 1866 był obecny kompozytor), oraz Verbum nobile (18 stycznia 1867) Stanisława Moniuszki, a także własne opery i operetki — ale mimo tych wysiłków opera krakowska nie utrzymała się. Duniecki pisał również artykuły w krakowskim tygodniku „Kalina”. Na skutek choroby płuc wyjechał 1867 za granicę; przebywał w Rumunii, Meranie, Tyrolu, wreszcie osiadł w Wenecji. Zmarł 16 grudnia 1870 w Wenecji z powodu gruźlicy.
Twórczość Dunieckiego nie jest nadal przebadana, komponował przede wszystkim opery komiczne, operetki i wodewile, nawiązując do utworów Rossiniego i Offenbacha. Próbował wzorować się także na Wagnerze, lecz przedwczesna śmierć nie pozwoliła mu na skomponowanie opery słowiańskiej pt. Igor.
opery komiczne: Paziowie królowej Marysieńki (wyk. 1864), Dożynki czyli Pierwsze wrażenia (wyk. 1865);
Irena Poniatowska: Duniecki Stanisław. W: Elżbieta Dziębowska: Encyklopedia muzyczna PWM. T. 1: cd część biograficzna. Kraków: Polskie Wydawnictwo Muzyczne, 1984, s. 477. ISBN 83-224-0223-6. OCLC 165082791. (pol.)
Stanisław Duniecki – nuty tego kompozytora dostępne w bibliotece cyfrowej International Music Score Library Project
Dassault Mirage III – ponaddźwiękowy samolot myśliwski produkcji francuskiej zbudowany w układzie skrzydła delta, bez usterzenia poziomego. Wersję szturmową opartą na Mirage’u III nazwano Mirage 5.
Projektowanie samolotu rozpoczęto w 1954. Pierwszą wersją Mirage’a III był prototyp Mirage I, który oblatano 25 czerwca 1955 roku. Po udanych próbach rozpoczęto produkcję seryjną Mirage’a III w 1956 roku. Różne wersje samolotu brały udział w wojnie sześciodniowej w 1967 roku, wojnie indyjsko-pakistańskiej w 1971 roku, wojnie Jom Kipur w 1973 roku i w wojnie falklandzkiej w 1982 roku. Samolot produkowano na licencjach w Szwajcarii, Belgii i Australii. Głównym rynkiem zbytu dla produkcji eksportowej były kraje Afryki i Ameryki Południowej, był użytkowany w dwudziestu jeden krajach. Produkcję zakończono w 1982 roku, gdy zastąpił go Dassault Mirage 2000, ale starsze modele były modernizowane.
Sukcesy samolotu podczas wojny sześciodniowej zaowocowały uruchomieniem przez Izrael produkcji własnych wersji samolotu budowanych przez Israel Aerospace Industries: Nesher (Mirage 5) i Kfir, także RPA stworzyła w wyniku głębokiej przebudowy posiadanych Mirage III wersje Atlas Cheetah. Zarówno Kfiry i Cheetah są nadal wykorzystywane w Ameryce Południowej.
Ostatnimi użytkownikami samolotów Mirage III są Pakistan z około 70 sztukami. Argentyna w sierpniu 2015 miała na wyposażeniu 6 myśliwców Mirage IIIEA, 4 Mirage 5PA i 4 Dagger, wszystkie wycofane do końca 2015 roku. Mirage 5 eksploatowane są w niewielkiej liczbie przez Egipt.
Mirage IIIA – 10 przedseryjnych samolotów testowych z silnikiami Atar 9B, bez uzbrojenia lub radaru.
Mirage IIIB – dwumiejscowy myśliwiec treningowy, pozbawiony radaru, dla Francji zbudowano 1 prototyp i 27 seryjnych IIIB i 3 inne wersje oraz 3 wersje eksportowe.
Mirage IIIB-2(RV) – samoloty treningowe z sondą do pobierania paliwa w locie, umieszczoną w nosie samolotu, do szkolenia pilotów Mirage IV, 10 sztuk dla Francji.
Mirage IIIB-SV – zmodyfikowany IIIB z systemem fly-by-wire rozwijanym na potrzeby programu Mirage 2000.
Mirage IIIBJ – 5 dwumiejscowych myśliwców dla Izrela, 3 dostarczon w 1966, a 2 w 1968 (ostatni służył jako testbed do badań w locie dla programu IAI Kfir).
Mirage IIIC – seryjny myśliwiec przechwytujący, działający niezależnie od warunków atmosferycznych, z silnikiem Atar 9B-3 (59 kN) oraz rakietowy pomocniczy silnik startowy SEPR 841 o ciągu 16 kN, radarem Cyrano I, uzbrojony w 2 działka DEFA 552, 2 pociski AIM-9 pod skrzydłami i jeden pocisk Matra R530 pod kadłubem (w początkowym okresie Matra R511), zbudowano 95 sztuk dla Francji oraz 3 wersje eksportowe:
Mirage IIICJ – pierwszy wariant eksportowy, od 1961 zbudowano 72 sztuki dla Izraela, w tym 2 dostarczone w 1964, które mogły przenosić nos z zasobnikiem rozpoznawczym od Fairchild produkcji USA, oznaczane także jako IIIRJ, silnik Atar 9C (60,8 kN), zbiornik paliwa w miejscu silnika pomocniczego, uzbrojone w izraelskie pociski Shafrir.
Mirage IIID – dwumiejscowa wersja myśliwca IIIE, 16 sztuk wyprodukowano dla Australii oraz 11 wersji eksportowych.
Mirage IIIE – myśliwiec z polepszonymi własnościami do atakowania celów naziemnych, silnik Atar 9C-3 (60,8 kN), radar Cyrano II, samolot wydłużono o 30 cm dla pomieszczenia nawigacyjnego radaru dopplerowskiego, system nawigacyjny TACAN, pociski AIM-9 zastąpiły rodzime R550 Magic, 183 sztuki dla Francji oraz 8 wersji eksportowych.
Mirage IIIR – wersja rozpoznawcza na bazie IIIE, radar Cyrano zastąpiono pięcioma aparatami OMERA 31, nadal uzbrojone w działko DEFA i pociski na podczerwień, zbudowano 50 IIIR dla Francji oraz 3 wersje eksportowe.
Mirage IIIT – samolot przebudowany do testowania silników SNECMA TF-104 i TF-106 (zmodyfikowane Pratt & Whitney JTF-10), z którymi testowano później Mirage IIIV.
Mirage IIIO ROSE I – 33 myśliwce IIIO odkupione przez Pakistan zmodernizowane przez Sagem jako myśliwce wielozadaniowe, radar Grifo M3, HUD, HOTAS, wielofunkcyjny wyświetlacz, zintegrowane z AIM-9L, później dodano sondę do tankowania w locie.
Mirage IIIS – wariant budowany na licencji w Szwajcarii, radar Hughes TARAN 18, uzbrojony w pociski AIM-9 i AIM-4 Falcon, ogółem 36 sztuk.
Zbudowano 1422 samoloty serii Mirage III i Mirage 5, w tym: 468 dla Armée de l’air, 671 na eksport oraz 266 na licencji w Australii, Belgii i Szwajciarii, nie uzwględniając produkowanych przez Izrael pod nazwą IAI Nesher Mirage 5.
Wielki Buczek – wieś krajeńska w Polsce, położona w województwie wielkopolskim, w powiecie złotowskim, w gminie Lipka, ok. 17 km na północny wschód od Złotowa.
W kronikach notowano Buczek od 1453 roku. Właścicielami wsi byli Debrzyńscy, Wituńscy, Potuliccy, Raczyńscy i Grabowscy. Dwór został w latach 1873-1889 rozparcelowany przez "Ostdeutche Produktenbank". Wieś liczyła według spisu ludności z 1905 roku 340 Polaków. W okresie międzywojennym we wsi istniał oddział Związku Polaków w Niemczech, Towarzystwo Młodzieży Żeńskiej i Męskiej, Sekcja Sportowa żeńska i męska, Kółko Rolnicze, Zastęp Harcerski, Sodalicja Mariańska, Róże Różańcowe. 7 czerwca 1929 we wsi powstała szkoła polska.
We wsi zachował się szachulcowy kościół pw. Św. Trójcy powstały w latach 1729-1734 z fundacji bpa Adama Stanisława Grabowskiego. Remontowany w 1833, konstrukcji słupowo-ramowej. W bocznym ołtarzu kościoła obraz fundacji Debrzyńskich Hermana Hana "Koronacja Najśw. Marii Panny" z poł. XVII stulecia.
Tubądzin – jeden z największych producentów płytek ceramicznych w Polsce[potrzebny przypis]. Firmę założyli w 1983 roku w Bartochowie dwaj polscy przedsiębiorcy – Andrzej Wodzyński i Zygmunt Kaźmierski. Obecnie eksportuje towar do 30 krajów na całym świecie, a swoje linie produkcyjne ma w Tubądzinie i Ozorkowie, centrum logistyczne zaś – w Cedrowicach. W październiku 2016 roku jest planowane otwarcie kolejnej fabryki, tym razem w Sieradzu. Grupa Tubądzin zatrudnia ponad 1000 osób. Do współpracy byli zapraszani znani projektanci i designerzy m.in. Maciej Zień i Dorota Koziara.
Grupa Tubądzin jest związana z województwem łódzkim, w którym, w miejscowości Bartochów, w 1983 roku powstała pierwsza siedziba firmy. Po pięciu latach, w 1988 roku została wybudowana pierwsza fabryka płytek ceramicznych w Tubądzinie nieopodal Sieradza. To właśnie od tej miejscowości wzięła nazwę cała grupa. W 1994 roku po otrzymaniu 2,5 mln dolarów kredytu z Banku Światowego otworzono nowoczesną linię produkcyjną wykorzystującą technologię monoporosy (jednokrotnego wypału). Z dwunastu kredytów udzielonych przez Bank Światowy podmiotom gospodarczym w tym okresie jedynie trzy zostały w pełni wykorzystane. Dwa lata później ze względu na rosnące wymagania konsumentów Tubądzin powołał do życia laboratorium, pracujące nad udoskonaleniem procesu technologicznego.
W 2000 roku w Ozorkowie powstał kolejny zakład – jeden z najnowocześniejszych w Europie. Po przejęciu niemieckiej marki Korzilius Grupa Tubądzin rozszerzyła swoje portfolio produktowe o płytki elewacyjne i klinkierowe. W roku 2008 uruchomiono pierwsze w branży centrum logistyczne w Cedrowicach.
Tubądzin chętnie wchodzi w relacje biznesowe z sektorem naukowym. Akademia Sztuk Pięknych im. Władysława Strzemińskiego w Łodzi, Akademia Górniczo-Hutnicza w Krakowie, Politechnika Łódzka czy warszawski Instytut Ceramiki i Materiałów Budowlanych to najważniejsze ośrodki, z którymi Grupa Tubądzin współpracowała do tej pory.
Pierwszy krok to dozowanie surowców. Kompozycja masy ceramicznej jest przygotowywana ze specjalnie dobranych składników. Później następuje proces mielenia, który odbywa się na mokro – z dodatkiem ok. 30% wody. Zmieloną masę lejną gromadzi się w uśredniających zbiornikach podziemnych, po czym kieruje się ją na baterię sit rewersyjnych. Proces mielenia jest zakończony suszeniem rozpyłowym w celu uzyskania odpowiedniego granulatu ceramicznego.
Płytki produkuje się z granulatu ceramicznego – pierwszym krokiem jest poddanie granulatu prasowaniu, aby wyeliminować nawet pęcherzyki powietrza. Prasy hydrauliczne pracują, wytwarzając ciśnienie od 25 do 300 kg/cm2 i nacisk tłoka ok. 900–1500 ton. Sprasowane płytki są następnie suszone w suszarniach, aby pozbyć się pozostałości wilgoci. Kolejnym bardzo ważnym krokiem jest szkliwienie i zdobienie płytek. Szkliwo podkładowe (angoba) oraz szkliwo właściwe nakłada się na płytki za pomocą polewaczek dzwonowych. Po odparowaniu wody z płytek następuje ich zdobienie przez sitodruk płaski albo obrotowy (rotocolor) lub przy użyciu nowoczesnych technologii zadruku cyfrowego. Płytki w dalszej kolejności są magazynowane w specjalnych boksach, co umożliwia przeprowadzenie prac konserwatorskich, a także związanych ze zmianami wzorów i szkliw. Po magazynowaniu konieczne jest ponowne suszenie płytek. Ostatecznie wysuszone płytki są poddawane procesowi wypalania w piecach rolkowych. To bez wątpienia najważniejszy proces w całym ciągu technologicznym, ponieważ płytki zyskują wówczas ostateczne właściwości użytkowe i estetyczne. Trwa on od 30 do 90 minut, podczas których palniki gazowe wytwarzają nawet 1250 °C.
dalsze przemiany kwarcowe, dekompozycja glin (czyli utrata wody chemicznie związanej).\Częścią procesu wypalania jest także chłodzenie. Od tego momentu temperatura spada aż do uzyskania temperatury otoczenia.
Bezpośrednio po wypalaniu płytki są sortowane, pakowane i przekazywane do magazynu – tam czekają gotowe do sprzedaży.
Sane Żaleh (pers. صانع ژاله; ur. 1985 w Pawe, zm. 14 lutego 2011 w Teheranie) urodzony w Iranie w mieście Paweh (pers. پاوه) został zamordowany 14 lutego 2011 w Teheranie. Był studentem Uniwersytetu Sztuki w Teheranie (kierunek Kino i Teatr) oraz sunnitą kurdyjskiego pochodzenia. Wraz z innym studentem został postrzelony podczas protestów ulicznych. Po jego śmierci zarówno władza irańska jak i opozycja twierdziła, że Żale manifestował po ich stronie.
Koledzy i rodzina zaprzeczali, iż był on zwolennikiem władzy. Według źródeł opozycji, był on członkiem sztabu wyborczego Mir-Hosejn Musawi podczas wyborów prezydenckich w roku 2009. Podejrzenia o sfałszowanie wyników wyborów spowodowało wówczas gwałtowne protesty w całym Iranie.
Później podane informacje potwierdziły, że Sane Żaleh był autorem wielu prac w opozycyjnym periodyku Azema. Grał on w filmie Cegła w Ścianie, ocenzurowany i niedopuszczony do publicznej ekranizacji przez władzę.
Po jego śmierci rządowe media w Iranie podały, iż został zabity przez Modżahedinów Ludowych. Agencja prasowa Fars należąca do korpusu gwardii rewolucyjnej opublikowała zdjęcie jego kartę członkowską w siłach Basidż. W odpowiedzi opozycja opublikowała jego twórczość oraz zdjęcia, m.in. pokazujące Sane Żaleh obok ajatollaha Hossein-Ali Montazeri, głównego przeciwnika władzy wśród duchownych.
Władza zorganizowała jego ceremonię pogrzebową i podała, iż był męczennikiem oddającym życie za Islamską Republikę. Jednak jego brat w rozmowie z Radiem Głosu Ameryki zaprzeczył, iż Sane był działaczem Basidż i powiedział, że jego kuzyn -aktywny członek Basidż, dzień przed jego śmiercią prosił rodzinie o jego aktualne zdjęcia. Po tym wywiadzie brat Sane został aresztowany.
Dla wielu Irańczyków historia Sane Żaleh, stała się symbolem nowej gry politycznej stworzonej do tłumienia ruchu demokratycznego, gdzie zabójca odgrywa rolę poszkodowanego i w dodatku wykorzystuje sprawę jako element propagandowy przeciw opozycji.
Reakcja Baylisa-Hillmana (znana też jako reakcja Morita–Baylisa–Hillmana lub reakcja MBH ) - reakcja chemiczna aldehydu i α,β-nienasyconej grupy elektronoakceptorowej katalizowana za pomocą DABCO (1,4-diazabicyklo[2.2.2]oktanu), w wyniku której otrzymuje się alkohol allilowy . Nazwę swą zawdzięcza chemikom: Ken'ichi Moricie japońskiego pochodzenia, Anthony B. Baylisowi brytyjskiego pochodzenia oraz Melville E. D. Hillmanowi pochodzenia niemieckiego.
Reakcja ta może być także katalizowana za pomocą nukleofilowych amin, np. DMAP, DBU a także przez fosfiny.
Poprzez addycję nukleofilową DABCO 2 do α,β-nienasyconego ketonu 1 powstaje jon obojnaczy 3, który przyłącza się do elektrofilowego aldehydu dając keto-alkohol 4. W wyniku eliminacji DABCO otrzymuje się alkohol allilowy 5 jako ostateczny produkt reakcji.
Im większe jest pKa zasady tym większa jest szybkość reakcji, dlatego chinuklidyna jest bardziej efektywna od DABCO. Rozpuszczalniki protonowe takie jak metanol, trietanolamina, formamid czy woda także przyspieszają reakcję.
Dla niektórych aldehydów zaproponowano alternatywny mechanizm. Uwzględnia on potwierdzoną eksperymentalnie addycję drugiej cząsteczki aldehydu, w wyniku której powstaje hemiacetal 4. Następnie zachodzi przeniesienie protonu 5 (najwolniejszy, decydujący o szybkości reakcji etap). Dopiero wtedy następuje eliminacja aldehydu, co prowadzi do powstania alkoholu allilowego 7 ostatecznego produktu reakcji.
Badania in silico potwierdzają powyższy mechanizm oraz tłumaczą wzrost szybkości reakcji wobec protonowych rozpuszczalników, które ułatwiają przeniesienie protonu.
Odkryta wcześniej od reakcji Baylisa-Hillmana, podobna, choć mniej znana, reakcja z zastosowaniem fosfin zamiast DABCO, nosi nazwę reakcji Rauhut-Curriera.
Ogólnie rzecz biorąc reakcja Baylisa-Hillmana zachodzi pomiędzy dowolnymi ubogoelektronowymi alkenami oraz elektrofilami o hybrydyzacji sp2 takimi jak aldehydy, ketony czy proste iminy, katalizowane nukleofilem. W ściśle określonych warunkach jako reagent elektrofilowy może posłużyć halogenek alkilowy . W tym przypadku zamiast nukleofilu aminowego stosuje się fosfiny trialkilowe, które nie reagują bezpośrednio z halogenkami. W drugim etapie reakcji dodaje się mocną zasadę, dzięki której zachodzi eliminacja do enonu.
W ostatnich latach Namboothiri oraz Deb  opracowali nowatorską technikę syntezy podstawionych α-hydroksyalkilowanych nitroalkenów, stosując reakcję Baylisa-Hillmana wobec DMAP/MeCN oraz imidazolu/THF jako katalizatora. Jako elektrofilu użyli takich związków jak pirgronianu trifluorometylu, metyloglioksalu, etyloglioksalu, dietyloketomalonianu. Natomiast jako substraty posłużyły aromatyczne i heteroaromatyczne nitroalkeny.
Reakcja MBH ketonu fenylo-winylowego z benzaldehydem katalizowana przez DABCO wobec DMF prowadzi do powstania monoadduktu, który reaguje dalej z drugą cząsteczką ketonu, tworząc produkt uboczny .
Georges Cuvier (ur. 23 sierpnia 1769 w Montbéliard, zm. 13 maja 1832 w Paryżu) – francuski zoolog, twórca paleontologii.
Zajmował się głównie anatomią zwierząt. Uważany jest za „ojca anatomii porównawczej”. Przeciwnik teorii ewolucji stworzonej przez Jeana-Baptiste de Lamarcka i twórca teorii katastrof. Stworzył podwaliny współczesnej systematyki zwierząt.
Urodził się w burgundzkim miasteczku Montbeliard, uczęszczał do szkoły w Stuttgarcie. Był guwernerem hrabiego d'Herioy. Czas, który w związku z pracą spędził nad morzem, poświęcił na badanie zwierząt morskich, szczególnie na badania nad budową mięczaków. Badania te zapewniły mu wielki rozgłos. W roku 1794 przeniósł się (pod wpływem swego późniejszego wielkiego przeciwnika Geoffroya St. Hilaire'a) do Paryża, gdzie był profesorem Collège de France, a następnie Muzeum Historii Naturalnej w Paryżu. Uzyskał tytuł para Francji, pełnił też funkcje ministerialne.
Cuvier był najwybitniejszym przedstawicielem kierunku porównawczo-anatomicznego w zoologii swoich czasów. Badał nie tylko mięczaki, lecz także jamochłony, stawonogi i kręgowce, zarówno żyjące jak kopalne. Wysoko cenił wkład Arystotelesa w rozwój zoologii. Rozległą wiedzę o budowie zwierząt zebrał w dwu dziełach pt. „Le règne animal distribué d'après son organisation” (Podział królestwa zwierząt według zorganizowania) i „Leçons d'anatomie comparée” (Wykłady z anatomii porównawczej). W 1795 wprowadził podział bezkręgowców na dodatkowe gromady. Do dotychczasowego podziału na robaki (Vermes) i owady (Insecta) dodał mięczaki (Mollusca), skorupiaki (Crustacea), szkarłupnie (Echinodermata) i zwierzokrzewy (Zoophyta). Epokowego znaczenia doczekała się mała broszurka wydana przez niego w roku 1812: Sur un rapprochement à établir entre les differentes classes des animaux (Próba ustalenia podziału zwierząt na klasy), w której położył podwaliny pod sławną teorię typów i przeprowadził zupełną reformę systematyki. Ten nowy podział Cuviera, będący punktem wyjścia dla wszystkich późniejszych klasyfikacji, różni się od układów poprzednich tym, że połączył gromady ssaków, ptaków, gadów i ryb w jedną kategorię wyższą: kręgowce. Sama nazwa „kręgowce” została jednak wprowadzona przez Lamarcka. Zwierzęta bezkręgowe ujął Cuvier w trzy jednostki: mięczaki, segmentowce i promieniste. Cuvier nazwał te jednostki, obszerniejsze od gromady, embranchements – gałęziami lub konarami, później zmieniono tę nazwę na „typy”.
Ważniejsze jednak różnice uwidoczniły się w głębszym uzasadnieniu systemu. Zerwał on z dawniejszym zwyczajem systematyki, polegającym na posługiwania się prawie wyłącznie zewnętrznymi cechami, a oparł się na całokształcie organizacji, również wewnętrznej, a także na podstawie rozmieszczenia i położenia najważniejszych narządów, szczególnie układu nerwowego. W ten więc sposób zastosowano po raz pierwszy anatomię porównawczą do utworzenia naturalnego systemu klasyfikacji zwierząt.
Teoria typów spowodowała lawinę nowych poglądów na uszeregowanie zwierząt. Podczas gdy wcześniej przyjmowano, że wszystkie zwierzęta od najniższych aż do człowieka tworzą jeden rosnący szereg, w obrębie którego miejsce zwierzęciu wyznacza jedynie poziom jego organizacji, Cuvier twierdził, że państwo zwierząt składa się z wielu jednostek równoległych, istniejących niezależnie obok siebie i obejmujących w sobie organizmy wyższe i niższe.
stopień organizacji – tj. stanowisko, jakie zajmuje w obrębie typu.Jego nazwisko pojawiło się na liście 72 nazwisk na wieży Eiffla.
Cuvier wiązał okrucieństwa Rewolucji z ideami filozoficznymi, które doprowadziły do jej wybuchu. Krytycznie odnosił się do wszelkich teorii naukowych, które uznawał za niepotrzebne w nauce. Za potrzebne dla nauki uznawał jedynie „pozytywne” fakty. Chociaż pracę w Muzeum Historii Naturalnej rozpoczął w wyniku zaproszenia przez Étienne Geoffroy oraz Lamarcka, wielokrotnie w swoich artykułach odnosił się krytycznie do idei ewolucji biologicznej głoszonych przez obu naukowców. Uważał, że idee ewolucyjne stworzone przez Lamarcka niszczą znaczenia gatunków. Istnieją przesłanki aby sądzić, że w rozmowach prywatnych uznawał Lamarcka za półwariata. Po śmierci Lamarcka, Cuvier jako stały sekretarz Akademii był zobowiązany do napisania mowy pochwalnej dla zmarłego profesora. Zaprezentowany tekst został przez kolegów uznany za pamflet. Zażądano też wprowadzenia zmian. Ostatecznie przygotowany tekst zastał opublikowany dopiero po śmierci Cuviera w roku 1833, po skróceniu i osłabieniu tonu. Obrona poglądu o niezmienności świata przyrody prawdopodobnie była motywowana u Cuviera materialnie. Naukowiec wywodził się z biednej rodziny i ciężką pracą zdobył sobie pozycję oraz uznanie. Poglądy wyrażane w działalności politycznej i administracyjnej pozwalały mu korzystać towarzyskich stosunków i zaszczytów. Charles Lyell w jednym z listów do Darwina wyraził opinię, że Cuvier wcale nie jest przekonany do tezy o niezmienności organizmów, a jedynie uznaje taką tezę za korzystną dla rozwoju nauki.
Cuvier uważał, że różnice w budowie fizycznej mogą służyć do wyjaśnienia różnic w zachowaniach oraz różnic społecznych. W roku 1812 przedstawił koncepcję podziału ludzkości na trzy typy rasowe wydzielane na podstawie koloru skóry. Podział taki został przyjęty przez kolejnych naukowców w XIX wieku.
Cuvier reprezentował dominującą we Francji, zgodną z rasowymi uprzedzeniami epoki myśl naukową, na którą wywarł olbrzymi wpływ.
W takim kontekście historycznym, przeprowadzał badania na temat Murzynów z Afryki, których uważał za „najbardziej zdegradowaną z ludzkich ras, której kształty najbardziej przypominają zwierzę i której inteligencja nie wznosi się do poziomu logicznego myślenia”.
W imię postępu nauki, zaraz po śmierci Saartjie Baartman, przedsięwziął preparowanie jej zwłok. Wykonał moulage całego ciała. Wyjął szkielet, jak również mózg i narządy płciowe, które umieszczone w słojach z formaliną zostały wystawione na pokaz w Musée de l’Homme. W 1817 roku przedstawił wyniki swojej pracy w Académie nationale de médecine : jego Uwagi o ciele kobiety znanej w Paryżu i Londynie jako hotentocka Wenus są przykładem rasistowskich teorii ówczesnych naukowców.
Napomyka, na przykład, o klasyfikacji ras ludzkich według „szkieletu głowy” i o „okrutnym prawie, które wydaje się skazywać na wieczną niższość rasy o czaszce wklęsłej i zniekształconej”. Opis Saartjie Baartman koncentruje się raczej na szukaniu cech małpopodobnych, niż przynależności do czarnej rasy: „Nasza Buszmenka ma pysk jeszcze bardziej wystający niż Murzyn, twarz jeszcze szerszą niż Kałmuk, kości nosowe bardziej spłaszczone niż jeden czy drugi. Biorąc pod uwagę ten ostatni wzgląd, nigdy nie widziałem głowy ludzkiej bardziej podobnej do małpiej”.
Sven Lindqvist: Wytępić całe to bydło. 5.Odkrycie Cuviera (pol.). W: afryka.org [on-line]. [dostęp 2014-08-30]. Fragmenty polskiego wydania książki wydawnictwa W.A.B.
101st: Airborne in Normandy (także pod nazwą 101 Airborne: The Airborne Invasion of Normandy lub 101) – komputerowa strategiczna gra turowa osadzona w realiach II wojny światowej, wyprodukowana przez studio Interactive Simulations i wydana w 1998 przez Empire Interactive.
Akcja 101st: Airborne in Normandy toczy się w czerwcu 1944 roku, podczas lądowania w Normandii. Gracz przejmuje w grze kontrolę nad plutonem amerykańskich spadochroniarzy ze 101. Dywizji Powietrznodesantowej, działających na tyłach sił niemieckich. Rozgrywka nastawiona jest na silny realizm ze względu na szczegółową charakterystykę poszczególnych bohaterów; misje wykonywane w 101st to w istocie rekonstrukcje prawdziwych działań spadochroniarzy w Normandii.
101st została bardzo pozytywnie przyjęta przez krytyków. David Finn z pisma „Computer Games Magazine” uznał ją za pierwszą w historii taktyczną grę wojenną, która z dużą dozą realizmu odwzorowała realia wojenne. Również według Alana Dunkina z portalu GameSpot gra odwzorowała bardzo dobrze chaos cechujący zrzuty spadochronowe.
Encefalopatia Wernickego (encefalopatia alkoholowa, ang. Wernicke's encephalopathy) – ostry zespół objawów neurologicznych występujący u alkoholików, spowodowany m.in. niedoborem witaminy B1. Efekt zmian w ośrodkowym układzie nerwowym, wybroczyn i zwyrodnień.
Opisany został po raz pierwszy w 1881 roku przez Carla Wernickego. Rzadkim wariantem encefalopatii Wernickego jest encefalopatia alkoholowa Morela.
zaburzenia świadomości: dezorientacja, apatia, pobudzenie, amnezja, stupor, śpiączka.Ponadto mogą wystąpić:
Przyczyną zespołu jest dieta uboga w tiaminę i przewlekły alkoholizm. Stwierdza się symetryczne uszkodzenie ciał suteczkowatych, wzgórza i istoty szarej okołowodociągowej.
Leczenie polega na suplementacji witaminy B1, niekiedy konieczne jest też podawanie magnezu (wspomagające wchłanianie tiaminy).
Podczas leczenia większość objawów ustępuje, z wyjątkiem ataksji, oczopląsu i niekiedy neuropatii obwodowej. Zespół objawów może ustąpić w ciągu kilku dni lub tygodni albo przejść w zespół Korsakowa.
Botew Płowdiw – bułgarski klub piłkarski działający w Płowdiwie i założony 12 marca 1912 roku przez grupę studentów francuskiej uczelni katolickiej, położonej do dziś tuż obok klubowego stadionu. Od 1967 do 1989 roku nazywa się Trakia Płowdiw, po zjednoczeniu trzech drużyn z Płowdiwu, oprócz Botewu, Spartaka i Akademika. Jest najstarszym klubem w Bułgarii. Nazwa klubu została nadana na cześć Christo Botewa, XIX-wiecznego poety, uznawanego za bułgarskiego wieszcza narodowego. Słowa: "Krasota, wiara, borba" (tzn. "Piękno, wiara, walka") są mottem kibiców klubu. Piłkarzy Botewu nazywa się "Kanarkami".
Drużyna dwukrotnie zdobywała mistrzostwo kraju 1929 i 1967. W latach 60., oprócz tego tytułu, Botew wygrał Puchar Armii Sowieckiej (1962) i (1981) oraz dotarł do ćwierćfinału Pucharu Zdobywców Pucharów (1963). Gwiazdą tamtego zespołu był Dinko Dermendżiew. Dermendżijew, wielokrotny reprezentant Bułgarii, uczestnik Mundiali 1962, 1966 i 1970 jest rekordzistą klubu pod względem liczby rozegranych meczów (447) i strzelonych goli (194).
Botew po kilkunastu słabszych sezonach, kiedy najczęściej był w środku tablicy, powrócił do bułgarskiej czołówki na początku lat 80. W ciągu kolejnych piętnastu lat – od 1980 do 1995 roku – ośmiokrotnie zajmował trzecie miejsce w tabeli, raz (1986) zdobył wicemistrzostwo kraju, wygrał Puchar Armii Sowieckiej (1981) i wielokrotnie awansował do finału Pucharu Bułgarii. Napastnik Georgi Sławkow został najlepszym strzelcem Europy w sezonie 1980-81 (31 goli w 21 meczów). W tym okresie Botew (Trakia) wygrywa swoje mecze z Barceloną (1:0, 1981) i Bayern M. (2:0, 1984) dla Pucharu Zdobywców Pucharów.
Później najczęściej rozczarowywał swoich kibiców z powodu słabego panowania prezesa D. Hristołowa. W sezonie 2000-2001 po raz pierwszy od 1954 roku spadł do II ligi. Do ekstraklasy powrócił już rok później, ale na krótko. Ponownie w I lidze występował od 2005 do 2010 roku.
Podczas przerwy zimowej w sezonie 2009/2010 klub został relegowany z rozgrywek z powodu długów przekraczających 2 miliony lew. Nowa drużyna rozpoczęła rozgrywki od III poziomu rozgrywkowego w Bułgarii, gdzie podczas sezonu 2010-11 bez żadnej konkurencji zwyciężył w swojej grupie. (37 zw., 1 r., 0 p.)
Stadion Christo Botewa został otwarty w 1951 roku. Jego patronem jest jeden z najwybitniejszych bułgarskich poetów. Ostatnio obiekt nosi nazwę College (ze względu na to, że kiedyś blisko istniała katolicka uczelnia), która ciągle jest popularna, szczególnie wśród młodszych kibiców. Stadion Botewu może pomieścić 21 tysięcy widzów. Ostatnio był remontowany w 1993 roku.
Krążownik wyposażony był w 16 kotłów parowych  Belleville i 2 maszyny parowe potrójnego rozprężania (w odróżnieniu od pozostałych okrętów typu: z tłokami pionowymi, o nieco wyższej mocy). Od pozostałych okrętów wyróżniał się ponadto kształtem i malowaniem kominów w górnej części. Okręt uzbrojony był w dwie armaty okrętowe kalibru 194 mm L/45 Mle 1887 w wieżach na dziobie i rufie, sześć armat kalibru 138,6 mm L/45 Mle 1887 w wieżach po 3 w każdej burcie, cztery armaty dziewięciofuntowe (65 mm), cztery armaty trzyfuntowe (47 mm), sześć armat rewolwerowych 1-funtowych (37 mm) i cztery wyrzutnie torped kal. 450 mm.
"Bruix" brał udział w I wojnie światowej, operował na Morzu Śródziemnym i Morzu Czerwonym, bazował w Salonikach. W 1920 roku został skreślony z listy floty.
(ang.) Robert Gardiner, Roger Chesneau, Eugene Kolesnik (red.): Conway's All The World's Fighting Ships 1860-1905. Annapolis, Md.: Naval Institute Press, 1979, s. 304. ISBN 0-85177-133-5.
(ang.) Robert Gardiner (red.), Conway's All the World's Fighting Ships: 1906-1921. Annapolis: US Naval Institute Press, 1985, ​ISBN 0-87021-907-3​, s. 192
(ros.) Siergiej Bałakin (С. А. Балакин), WMS Francji 1914-1918 gg. (ВМС Франции 1914-1918 гг.), Morskaja Kollekcja nr 3/2000
W 1984 zdał maturę w IV Liceum Ogólnokształcącym im. Marii Skłodowskiej-Curie w Olsztynie i podjął studia historyczne na Uniwersytecie Mikołaja Kopernika w Toruniu. Ukończył je z wyróżnieniem (Najlepszy Absolwent UMK) w 1989 pod opieką Teresy Gilas.
Po studiach został zatrudniony jako asystent stażysta, a od 1991, po służbie wojskowej – asystent w Instytucie Historii i Archiwistyki UMK.
Stopień doktora nauk humanistycznych w zakresie historii uzyskał w 1999. Tematem rozprawy doktorskiej była Polityka radzieckich władz wojskowych i policyjnych na Pomorzu Nadwiślańskim w latach 1945-1947, a promotorem Ryszard Kozłowski.
Jest dyrektorem Oddziału Instytutu Pamięci Narodowej -  Komisji Ścigania Zbrodni przeciwko Narodowi Polskiemu w Gdańsku, członkiem PTH, TNT. Od 7 lutego 2018 członek Rady przy Muzeum II Wojny Światowej w Gdańsku.
Jego zainteresowania badawcze dotyczą stosunków polsko-radzieckich w latach 1944-1956, historii Pomorza Nadwiślańskiego po 1945 roku, konspiracji niepodległościowej w latach 1944-1956 oraz mniejszości narodowych w Polsce w XX wieku.
Jest autorem ok. 90 pozycji: książek, monografii w pracach zbiorowych, książki pod współredakcją, ponad 50 artykułów i innych publikacji. Wydał także kilkanaście artykułów i notatek popularyzatorskich.
W 2010 odznaczony Złotym Krzyżem Zasługi za zasługi w dokumentowaniu i upamiętnianiu prawdy o najnowszej historii Polski.
Polityka radzieckich władz wojskowych i policyjnych na Pomorzu Nadwiślańskim w latach 1945-1947, Wyd. UMK, Toruń 2001, ss. 378
Historia Elbląga, tom V (1945-1975), Część 1. Historia polityczna i gospodarka Elbląga, Wyd. „Marpress”, Gdańsk 2006, ss. 337 (praca wydana w ramach: Historia Elbląga. Opracowanie zbiorowe pod red. Andrzeja Grotha).
Dzieje Nieszawy, t. II, 1945-1990, Wyd. Urząd Miejski w Nieszawie i Towarzystwo Naukowe w Toruniu, Toruń 2005, ss. 286., ​ISBN 83-87639-70-2​
Historia Kwidzyna w latach 1945-1957, [w:] Kwidzyn. Dzieje miasta, t. II, pod red. K. Mikulskiego i J. Liguz, Kwidzyńskie Centrum Kultury, Kwidzyn 2004, s. 7-345.
Historia Wąbrzeźna w latach 1945-1990, [w:] Historia Wąbrzeźna, tom II, red. Krzysztof Mikulski przy współpracy A. Czarneckiego, Wyd. Urząd Miejski w Wąbrzeźnie, Wąbrzeźno 2005, s. 7 – 437.
Ambasadorowie Stalina – radzieccy dyplomaci w Europie Środkowo-Wschodniej i na Bałkanach w latach 1944-1953 (2005)
Sławomir Kalembka (red.): Pracownicy nauki i dydaktyki Uniwersytetu Mikołaja Kopernika 1945-2004. Materiały do biografii. Toruń: Wydawnictwo Uniwersytetu Mikołaja Kopernika, 2006, s. 229. ISBN 83-231-1988-0.
Mistrzostwa Polski w piłce siatkowej kobiet (oficjalny skrót MP) – cykliczne, krajowe rozgrywki sportowe, organizowane w latach 1929 - 2005 przez Polski Związek Piłki Siatkowej, a od sezonu 2005/2006 przez Profesjonalną Ligę Piłki Siatkowej S.A. dla polskich żeńskich klubów siatkarskich, mające na celu wyłonienie najlepszego z nich. Od samego początku istnienia, Mistrzostwa Polski są najważniejszą rywalizacją w hierarchii polskiej piłki siatkowej.
Do sezonu 1953 zmagania o tytuł mistrza Polski były prowadzone w formie turnieju, który w niektórych sezonach był poprzedzany eliminacjami w okręgach (w ich skład wchodziły po dwa lub trzy województwa). W latach 1929 - 1935 rywalizacja o MP przeprowadzana była na otwartym powietrzu. W 1937 przeniesiono ją do obiektów zamkniętych (hal sportowych) i na nich z wyjątkiem sezonu 1950, toczona jest do czasów obecnych.
W listopadzie 1953, Sekcja Piłki Siatkowej przy GKKF (ówczesny organ zarządzający siatkówką w PRL i bezpośredni protoplasta PZPS) podjęła decyzję o gruntownej reformie systemu rozgrywek o MP. W miejsce turnieju finałowego, wprowadzono rozgrywki ligowe. Od sezonu 1954 rywalizacja o miano najlepszej drużyny w Polsce toczona jest w formule ligowej:
od sezonu 2005/2006 do chwili obecnej prowadzona jest ona jako liga zawodowa pod nazwą Orlen Liga (dawniej Liga Siatkówki Kobiet i PlusLiga Kobiet). Jest zarządzana przez Profesjonalną Ligę Piłki Siatkowej S.A.
Marcin Kalita, Paweł Wołosik, Kamil Drąg, Kamil Składowski: Polska siatkówka. Ringier Axel Springer Polska. ISBN 978-83-7813-410-7.
VEB Lokomotivbau-Elektrotechnische Werke "Hans Beimler" Hennigsdorf (z niem. Państwowa Wytwórnia Lokomotyw Elektrycznych im. Hansa Beimlera w Hennigsdorfie, również LEW Hennigsdorf, LEW) – niemiecki producent taboru kolejowego istniejący w latach 1947–1992. Siedziba i główne fabryki zakładów znajdowały się w Hennigsdorfie we wschodnich Niemczech.
Fabryka pojazdów szynowych w podberlińskim Hennigsdorfie założona została w 1910 roku przez koncern AEG. Produkcję lokomotyw rozpoczęto w 1913 roku. W latach 30. XX wieku, zakłady przeszły w ręce Augusta Borsiga, zmieniając nazwę na Borsig Lokomotiv Werke GmbH. Parowozy Borsig produkowano do roku 1944. Po zakończeniu II wojny światowej, zakłady zostały upaństwowione, a głównymi produktami zakładów z Hennigsdorf były lokomotywy elektryczne dla NRD i państw byłego bloku wschodniego. Wtedy też powstała firma Lokomotivbau Elektrotechnische Werke (LEW).
Po zjednoczeniu Niemiec w roku 1990, fabryka powróciła do koncernu AEG, przekształcając się w AEG Schienenfahrzeuge GmbH. W 1996, w wyniku fuzji spółek ABB i Daimler AG, powstał Adtranz, który 5 lat później został sprzedany kanadyjskiemu przedsiębiorstwu Bombardier. Jeszcze za czasów Adtranz, zakończono produkcję lokomotyw, a rozpoczęto montaż elektrycznych i spalinowych zespołów trakcyjnych.
W roku 1910 koncern AEG zakupił w podberlińskiej miejscowości Hennigsdorf 70 ha gruntów pod budowę zakładów ceramicznych. Trzy lata później AEG przeniósł z Berlina do Hennigsdorf swoje zakłady elektryczne. Produkowano tam m.in. wyroby porcelanowe, grzejniki olejowe i wózki akumulatorowe oraz inne urządzenia. Między 1914 a 1918 rokiem hale produkcyjne przebudowano na potrzeby remontów i produkcji lokomotyw parowych.
Na przełomie lat 1920/1921 Rosenthal-Isolatoren GmbH (Rosenthal-Izalatory) wspólnie z Rosenthal & Co. AG utworzył w Hennigsdorf hutę stali. W 1927 roku zakłady zbudowały pierwszy silnik parowy opalany pyłem węglowym.
W roku 1931 AEG połączył się z Borsigiem, który zbankrutował w czasie wielkiego kryzysu lat 20. i 30. XX stulecia. Produkcja lokomotyw została przeniesiona z fabryki Borsiga w Tegel do wytwórni w Hennigsdorf. Do 1935 AEG wykupił wszystkie akcje upadłej firmy, nabywając równocześnie prawa do nazwy Borsig. Lokomotywy spod marki Borsig Lokomotiv Werke GmbH (Wytwórnia Lokomotyw Borsig), będącej własnością AEG, produkowano w Hennigsdorfie do 1944 roku.
W trakcie II wojny światowej zniszczeniu uległo 80% podberlińskiej fabryki. Hennigsdorf, wraz z całą wschodnią częścią Niemiec znalazła się po wojnie pod kontrolą Związku Radzieckiego. W roku 1947 zakłady znacjonalizowano i utworzono VEM Vereinigung Volkseigener Betriebe des Elektro-Maschinenbaus – Lokomotivbau Elektrotechnische Werke Hennigsdorf (Osthavelland). Rok później rozpoczęto produkcję lokomotyw, a w 1951 roku zmieniono nazwę zakładów na VEB Lokomotivbau-Elektrotechnische Werke "Hans Beimler" (przedsiębiorstwo państwowe Elektrotechniczne Zakłady Budowy Lokomotyw im. Hansa Beimlera), w skrócie LEW.
Od początku lat 50. XX wieku, zakłady "Hans Beimler" produkowały wiele pojazdów szynowych – poza lokomotywami elektrycznymi i spalinowymi, wytwarzano tramwaje, kolejki dołowe oraz wagony, z których około 60% było eksportowanych, głównie do krajów socjalistycznych. W tym czasie powstały lokomotywy przemysłowe EL1, EL2 i EL3 oraz produkowana dla PKP lokomotywa serii E05 (EU20). W roku 1960 w fabryce po raz pierwszy zastosowano piece próżniowe do otrzymywania ultraczystych metali, stosowanych przy budowie taboru kolejowego. Od lat 60. zakłady rozpoczęły produkcję lokomotyw elektrycznych dla Deutsche Reichsbahn, m.in.E11 (BR 211), E42 (BR 242) (lata 60.), BR 250 (lata 70.), BR 143 (lata 80.). Produkowano też lokomotwy spalinowe:  V60 (BR 106), V100 (BR 110), V105. Do 1992 roku LEW Hennigsdorf wyprodukował 14 384 pojazdy szynowe.
Od połowy lat 80. LEW rozpoczął współpracę z wykupionymi przez Daimler-Benz zakładami AEG. W 1989 roku rozpoczęto eksport taboru poza kraje boku wschodniego – dla greckiego przewoźnika zbudowano SZT serii 601. Rok później, LEW Hennigsdorf przekształcono z kombinatu w prywatne przedsiębiorstwo LEW Hennigsdorf GmbH i rozpoczęto starania o przejęcie zakładów przez AEG. W listopadzie 1991, Urząd Powierniczy zgodził się na kupno przez AEG zakładów LEW Hennigsdorf GmbH pod warunkiem inwestycji w podberlińską fabrykę 600 milionów DM. Od 1 stycznia 1992 zakłady zostały przemianowane na AEG Schienenfahrzeuge GmbH (AEG Pojazdy Szynowe sp.z.o.o), które podlegały działowi AEG Daimler Benz – AEG Bahnsysteme (AEG Systemy Kolejowe). Później AEG Bahnsysteme zostało podzielone na cztery działy – jeden w Ameryce Północnej i trzy w Europie: Nahverkehr (Ruch lokalny), Bahngesamtsysteme (Ogólne Systemy Kolejowe) i Fernverkehr (Ruch dalekobieżny), którego siedziba została ustanowiona w Hennigsdorfie.
W styczniu 1996 roku, AEG Schienenfahrzeuge GmbH została wcielona do nowo powstałej spółki ABB Transportation i AEG Bahnsysteme – ABB Daimler Benz Transportation (Adtranz). W 1998 roku produkcję lokomotyw przeniesiono z Hennigsdorfu do dawnej fabryki Henschela w Kassel. Po wykupieniu Adtranzu przez Bombardiera w maju 2001 roku, zakłady w Hennigsdorfie stały się częścią Bombardier Transportation.
Pod marką Bombardier podberlińską fabrykę opuszczają spalinowe i elektryczne zespoły trakcyjne (podmiejskie, regionalne, dalekobieżne, w tym dużych prędkości), tramwaje, oraz wagony metra.
John Shaft – fikcyjna postać, afroamerykański detektyw, bohater książkowy i filmowy. Został stworzony przez amerykańskiego pisarza Ernesta Tidymana.
John Shaft, czarnoskóry detektyw z nowojorskiego Harlemu, jest główną postacią serii książkowych kryminałów, na podstawie których zrealizowano na początku lat 70. trzy filmy kinowe i serial telewizyjny, z Richardem Roundtree w roli głównej. Serial pt. Shaft składał się z siedmiu półtoragodzinnych filmów i został nadany po raz pierwszy w latach 1973–1974 przez telewizję CBS.
W 2000 roku w rolę Johna Shafta, bratanka „dawnego” Shafta (ponownie granego przez Roundtree), wcielił się Samuel L. Jackson.
Franciszek Bogdan Bloch pseudonim Bogdan, Bogdański (ur. 22 marca 1921 w Woli Cyrusowej, zm. 1 sierpnia 1951) – uczestnik II wojny światowej, oficer aparatu bezpieczeństwa PRL.
Syn Franciszka i Apolonii. W czasie okupacji niemieckiej członek organizacji Rewolucyjne Rady Robotniczo-Chłopskie „Młot i Sierp”, a następnie żołnierz Armii Ludowej, oficer sztabu, łącznik między Płockim Okręgiem a Sztabem Głównym GL-AL. 3 września 1943 został ranny w walce z Niemcami i ujęty, ale zbiegł. Od czerwca 1944 w Sztabie Okręgu AL dowódca kompanii sztabowej Brygady AL "Synowie Ziemi Mazowieckiej", ps. "Bogdan" (tego pseudonimu używał po wojnie jako imienia). 
Po wojnie został funkcjonariuszem aparatu bezpieczeństwa. Absolwent Centralnej Szkoły MBP w Łodzi. Od 28 września 1945 referent Sekcji IV Wydziału I UBP na Pomorze Zachodnie, od 1 marca 1946 p.o. szefa PUBP w Dębnie, a jednocześnie (od 22 marca 1946) starszy referent PUBP w Chojnie, od 1 sierpnia 1948 szef PUBP w Sławnie, od 1 stycznia 1951 naczelnik Wydziału Żeglugi Morskiej WUBP w Koszalinie. Uchwałą Prezydium KRN z 6 września 1946 odznaczony Orderem Krzyża Grunwaldu III klasy, a 11 dni później Srebrnym Krzyżem Zasługi.
Zginął w przypadkowej strzelaninie między funkcjonariuszami UB podczas akcji przeciwko organizacji konspiracyjnej "Krajowa Policja Bezpieczeństwa".
Twarze szczecińskiej bezpieki: obsada stanowisk kierowniczych Urzędu Bezpieczeństwa i Służby Bezpieczeństwa województwa szczecińskiego : informator personalny, red. Paweł Knap, Marcin Ozga, Paweł Skubisz, Instytut Pamięci Narodowej, Szczecin 2008.
Go (jap. 碁 – go lub 囲碁 – igo, chiń. 圍棋 – wéiqí, kor. 바둑 – baduk, paduk) – starochińska gra planszowa, popularna również w Korei i Japonii, a w ostatnich latach zdobywająca rosnącą popularność na całym świecie (w tym także w Polsce). Dla wielu ludzi, głównie ludzi Wschodu, go jest specyficznym połączeniem nauki, sztuki i sportu.
Legendarne początki go sięgają ponad 2000 lat p.n.e.; udokumentowane świadectwa istnienia tej gry są późniejsze. Najlepiej znane podanie głosi, że wymyślił ją cesarz Yao (2357-2255 p.n.e.), w celu kształcenia syna Dan Zhu. W księdze historycznej pod tytułem Shibenzuopian (Kronika. Sztuka Użytkowa), która powstała w Epoce Walczących Królestw (403 – 221 p.n.e.), zapisano, że „cesarz Yao wymyślił weiqi, żeby Dan Zhu uczył się dobra” (w Polsce znany popularyzator go Jan Lubos napisał na podstawie tej legendy bajkę O początkach go). Pierwsze udokumentowane wzmianki o grze Yi (pierwotna chińska nazwa weiqi) pochodzą dopiero z czasów dynastii Zhou (1122-221 p.n.e.).
Dzieło znanego chińskiego historyka Ban Gu (30-92 p.n.e.) Yi Zhi (Istota go) uznawane jest za pierwszy podręcznik do nauki go. Wraz z chińskimi nauczycielami pisma go dotarło do Japonii (V–VII w.).
Grę rozgrywa dwóch graczy na kwadratowej planszy (goban – 碁盤) przeciętej 19 liniami poziomymi i 19 liniami pionowymi tworzącymi 361 przecięć (skrzyżowań). Niekiedy – zwłaszcza w przypadku graczy początkujących – gra się także na planszach 13x13, a nawet tylko 9x9.
Celem gry jest otoczenie własnymi kamieniami, na pustej początkowo planszy, terytorium większego niż terytorium przeciwnika.
Kamieni raz postawionych na planszy nie przesuwa się, mogą natomiast zostać zbite przez przeciwnika.
Każdy kamień postawiony na planszy posiada co najmniej jeden oddech – puste sąsiednie skrzyżowania połączone z kamieniem prostym odcinkiem. Kamień stojący w rogu planszy ma dwa oddechy, na brzegu planszy – trzy, a w pozostałych miejscach cztery oddechy. Kamienie tego samego koloru stojące obok siebie i połączone liniami prostymi tworzą łańcuch, który ma wspólne oddechy – można je zbić albo wszystkie razem albo żadnego. Stojące obok siebie kamienie przeciwnego koloru zabierają sobie nawzajem po jednym oddechu. Kamień (lub łańcuch), któremu przeciwnik zabierze ostatni oddech zostaje zbity i zdjęty z planszy.
W celu uniknięcia nieskończonych cykli taka sama pozycja na planszy nie może zostać powtórzona (tzw. Reguła Superko).Immanentną cechą go jest możliwość gry z wyrównaniem, umożliwiająca słabszym graczom rywalizację z silniejszymi: słabszy gracz (grający czarnymi) ustawia przed pierwszym ruchem przeciwnika pewną liczbę kamieni wynikającą z różnicy siły gry (handicap).
Mimo prostoty reguł umożliwiającej naukę gry nawet małym dzieciom, go jest grą bardzo trudną. Także pomiędzy graczami występują znaczne różnice siły.
W 2016 roku Google ogłosiło, że program komputerowy do gry w go wykorzystujący mechanizmy sztucznej inteligencji – AlphaGo, pokonał w październiku 2015 mistrza Europy w go, Fan Hui (Francja, 2 dan pro). Program pokonał Fan Hui 5-0. Spotkało się to z dużym odzewem międzynarodowej społeczności graczy w go, więc Google postanowiło pójść za ciosem. W marcu 2016 AlphaGo rozegrał mecz z jednym z najlepszych zawodników na świecie – Lee Sedolem (9 dan pro) z Korei Południowej. Lee Sedol rozegrał pięć partii z maszyną i wygrał zaledwie jedną. Google nie udostępniło jednak programu ani jego kodu, a artykuły nie pozwalają na odtworzenie tego sukcesu przez niezależnych programistów. Programiści Facebooka również poczynili postępy w tworzeniu programów wykorzystujących mechanizmy sztucznej inteligencji grających w tę grę. AlphaGo pokonało najlepszego gracza na świecie – Chińczyka Ke Jie, nie oddając żadnej partii. Program SI był w międzyczasie ciągle rozwijany i rozgrywał partie przez internet.
Meijin - mistrz go – powieść Yasunariego Kawabaty, japońskiego laureata nagrody Nobla. Tworzą ją zebrane i przeredagowane reportaże, jakie autor napisał dla pewnej gazety na temat ostatniego pojedynku ostatniego mistrza rodu Hon’inbō.
Jarno Trulli (ur. 13 lipca 1974 w Pescarze) – włoski kierowca wyścigowy. W Formule 1 startował od sezonu 1997 do 2011. Reprezentował zespoły Minardi, Prost, Jordan, Renault, Toyota i Lotus. W tej serii wyścigowej wygrał tylko raz, podczas Grand Prix Monako 2004. Zwycięzca niemieckiej Formuły 3 w sezonie 1996.
Urodził się 13 lipca 1974 w Pescarze. Jego rodzice dali mu imię po Jarno Saarinenie, fińskim motocykliście wyścigowym, który zginął w 1973 na torze Autodromo Nazionale di Monza. W 2004 ożenił się z Barbarą, z którą ma dwójkę dzieci - Enzo i Marco. Trulli jest właścicielem winnicy w rodzinnej Abruzji.
Trulli swoją karierę wyścigową, podobnie jak wielu innych kierowców Formuły 1, rozpoczął od kartingu. W latach 1988-1990 zdobył trzy kolejne tytuły mistrza Włoch w kartingowej klasie 100 National. W 1990 zdobył tytuł wicemistrza świata juniorów w klasie A, a w Mistrzostwach Świata klasy Formuła A zajął 4. miejsce. Rok później startował w klasie Formuła K zdobywając mistrzostwo świata. Zajął również 3. pozycję w Mistrzostwach Europy oraz 22. miejsce w Pucharze Świata. Ponadto wziął udział w Mistrzostwach Świata klasy Formuła C, jednak zajął w nich odległe, 32. miejsce. W 1992 bronił wywalczonego rok wcześniej tytułu kartingowego Mistrza Świata w klasie Formuła K, jednak ostatecznie został sklasyfikowany dopiero na 19. pozycji. W 1993 zadebiutował w Formule 3 startując w 6 wyścigach włoskiej edycji tej serii wyścigowej, jednakże nie zdobył w nich punktów. W tym samym roku wziął również udział w Pucharze Świata kartingowej klasie Formuła Super A zajmując ostatecznie 3. miejsce. W 1994 ponownie startował w tej klasie zdobywając tytuły Mistrza Europy i Ameryki Północnej, jednak w Mistrzostwach Świata zajął dopiero 30. miejsce. Ponadto w tym samym roku zdobył tytuł Mistrza Świata w klasie Formuła C. Wziął również udział w jednym z wyścigów brytyjskiej serii Formuły 3, jednak nie zdobył w nim punktów. Rok 1995 był ostatnim rokiem startów Trulliego w wyścigach kartingowych. Zdobył on tytuł Mistrza Włoch w klasie 100 International, w Mistrzostwach Europy klasy Formuła Super A zajął 3. miejsce, a w Mistrzostwach Świata klasy Formuła C został sklasyfikowany na 6. pozycji. Wziął również udział w 12 z 16 rozegranych wyścigów niemieckiej edycji Formuły 3 wygrywając dwukrotnie. W klasyfikacji generalnej zajął ostatecznie 4. pozycję z dorobkiem 95 punktów. Wystartował także w kończącym sezon Grand Prix Makau, uznawanym za nieoficjalne Mistrzostwa Świata Formuły 3, gdzie zajął 2. miejsce. W 1996 podpisał kontrakt ze startującym w Formule 1 Bennetonem, w którym był kierowcą testowym. Wystartował również ponownie w niemieckiej Formule 3. Dziesięciokrotnie stawał na podium, z czego sześciokrotnie wygrał, co pozwoliło mu zdobyć tytuł mistrzowski. Podobnie jak rok wcześniej wziął także udział w kończącym sezon Grand Prix Makau, które ukończył na 3. pozycji. Wcześniej wystartował również w wyścigach Masters of Formula 3 oraz Grand Prix Monako Formuły 3, jednak w obu zajął dopiero 18. miejsce.
W 1996 podpisał kontrakt ze startującym w Formule 1 Bennetonem, w którym był kierowcą testowym. Rok później Trulli planował wystartować w serii wyścigowej Formuła 3000. Ostatecznie podpisał jednak kontrakt zespołem Minardi, w którym miał występować do końca sezonu 1997. W Formule 1 zadebiutował 8 marca 1997, podczas Grand Prix Australii, do której wyruszał z 17. pola startowego, a wyścig, mimo straty 3 okrążeń do zwycięzcy, ukończył na 9. pozycji. W kolejnych dwóch wyścigach - Grand Prix Brazylii oraz Grand Prix Argentyny zajął kolejno 12. oraz 9. miejsce. Z następnych czterech wyścigów Trulli ukończył tylko jeden, na torze Circuit de Catalunya, podczas Grand Prix Hiszpanii, gdzie został sklasyfikowany na 15. miejscu z 2 okrążeniami straty do zwycięzcy. Po Grand Prix Kanady nieoczekiwanie otrzymał od zespołu Prost ofertę tymczasowego zastępstwa Oliviera Panisa na stanowisku kierowcy wyścigowego tego zespołu. Francuz w wyniku wypadku na torze Circuit Gilles Villeneuve doznał złamania obu nóg i nie mógł startować w wyścigach przez ponad trzy miesiące. W tym czasie Trulli wystartował w 7. wyścigach. Jego najlepszym wynikiem było 4. miejsce podczas Grand Prix Niemiec, dzięki któremu zdobył swoje pierwsze punkty w historii startów w Formule 1. W ostatnim starcie przed powrotem Panisa Trulli przez 37 okrążeń prowadził w wyścigu o Grand Prix Austrii, jednak awaria silnika na 12 okrążeń przed końcem wyścigu wykluczyła go z dalszej rywalizacji. Był to ostatni start Trulliego w sezonie 1997, gdyż na ostatnie trzy wyścigi sezonu jego miejsce ponownie zajął Oliver Panis.
Trulli postanowił pozostać w swoim dotychczasowym teamie na dwa kolejne sezony. W jego barwach po raz pierwszy stanął na podium (w sezonie 1999), ale ogólnie słabe wyniki tej stajni sprawiły, iż w poszukiwaniu sukcesów przeniósł się do Jordana. Dla niego w sezonie 2000 Jordan nie stanowił już takiej siły jak kilka lat wcześniej, toteż Trulli w ciągu dwóch lat w irlandzkiej stajni ani razu nie stanął na podium. Zaimponował za to świetnymi występami w sesjach kwalifikacyjnych, co spowodowało przypięcie mu swoistej łatki "mistrza tylko i wyłącznie kwalifikacji".
W sezonie 2002 Trulli stał się zawodnikiem Renault, gdzie partnerował Jensonowi Buttonowi, którego na ogół wyprzedzał w kwalifikacjach i któremu na ogół ulegał w wyścigach. Gdy rok później Button odszedł, Trulli pozostał, otrzymawszy za partnera Fernando Alonso. Zespół Renault w sezonie 2003 dysponował dobrym samochodem, który dał Alonso triumf w Grand Prix Węgier. Trulli nie był w stanie mu dorównać, zajmując jedynie miejsce na podium w Niemczech. Następny sezon przyniósł jednakże znaczną poprawę postawy Włocha. W pierwszej połowie sezonu 2004 to Trulli był lepszym z pary kierowców Renault, regularnie zdobywając punkty (łącznie w sezonie zdobył ich 46 co dało mu 6. miejsce), a w GP Monako odniósł pierwsze zwycięstwo. 
Mając poparcie co najmniej poprawnych wyników, Jarno był pewny, iż zostanie w Renault na następny sezon, ale przeszkodziło temu pogorszenie się jego stosunków z szefem, Flavio Briatore. Błąd w Grand Prix Francji popełniony tuż przed metą, który odebrał Trulliemu trzecie miejsce na rzecz Rubensa Barrichello, stał się początkiem końca włoskiego kierowcy w stajni Renault. Trulli w końcówce sezonu nie zdobył ani punktu - później oskarżał byłych już szefów o faworyzowanie Alonso - a wreszcie, na trzy wyścigi przed końcem został usunięty ze stajni. Jego miejsce zajął Jacques Villeneuve. 
Trulli, zgodnie z wcześniej podpisaną umową, trafił do zespołu Toyoty i wystąpił w jego barwach jeszcze w dwóch ostatnich wyścigach sezonu 2004. W sezonie 2005 zajmował wysokie miejsca w wyścigach, zdobył dla Toyoty pierwsze pole position w historii i okazywał się zdecydowanie lepszy od partnera, Ralfa Schumachera, choć ostatecznie stracił do niego 2 punkty w klasyfikacji generalnej.
W sezonach 2006 i 2007 wraz z Ralfem Schumacherem nadal reprezentował barwy Toyoty, zajmując odpowiednio 12 i 13 miejsce w klasyfikacji końcowej. Kontrakt z tym podpisał także na sezon 2008. Jego nowym partnerem w tym sezonie był Niemiec Timo Glock. Sezon ten był dużo lepszy od dwóch poprzednich. Jarno po raz pierwszy od 2005 zajął miejsce na podium (3 lokata). Miało to miejsce podczas Grand Prix Francji, gdzie bronił się przed Heikki Kovalainenem. Ostatecznie w klasyfikacji generalnej zajął 9 miejsce z ilością 31 punktów. W sezonie 2009 ponownie reprezentował barwy Toyoty.
W sezonie 2010 Jarno Trulli został kierowcą zespołu Lotus. W dwóch sezonach startów w tym zespole nie zdołał zdobyć punktów.
W sezonie 2014/2015 Włoch podpisał kontrakt z szwajcarską ekipą Trulli na starty w Formule E. W ciągu jedenastu wyścigów, w których wystartował, uzbierał łącznie piętnaście punktów. Został sklasyfikowany na dwudziestej pozycji w końcowej klasyfikacji kierowców.
