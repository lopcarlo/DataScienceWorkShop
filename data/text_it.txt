Friendly Neighborhood Spider-Man era una serie a fumetti dedicata al personaggio dell'Uomo Ragno, pubblicata negli Stati Uniti dalla Marvel Comics dal 2005, scritta quasi interamente da Peter David e disegnata principalmente da Todd Nauck e Mike Wieringo.
La serie è esordita nell'ottobre 2005 e si è conclusa dopo 24 numeri nel novembre 2007; la sere è incentrata sul personaggio dell'Uomo Ragno ed è stata scritta quasi interamente da Peter David. LA serie esordisce con il primo capitolo del crossover "The Other" e si conclude in concomitanza con la fine del crossover "One More Day" con la seconda parte del crossover Soltanto un altro giorno, scritto da J. Michael Straczynski e disegnato da Joe Quesada.
L'Uomo Ragno torna alle sue radici di combattente in costume contro il crimine scontrandosi con una banda di ladri mentre cerca di gestire anche la propria vita di tutti i giorni come Peter Parker.
Il palazzo del Monte di Pietà è un edificio in stile barocco, situato in via Roma 38 a Busseto, in provincia di Parma; al suo interno ha sede la biblioteca della Fondazione Cariparma, che raccoglie il patrimonio della storica biblioteca del Monte di Pietà.
Nel 1537, per contrastare il fenomeno dell'usura all'epoca molto diffuso, il padre francescano Giovanni Antonio Maiavacca fondò, di collegio coi marchesi Girolamo, Francesco ed Ermete Pallavicino, il Monte di Pietà di Busseto, che fu ufficialmente confermato con bolla pontificia di papa Gregorio XIII nel 1582; ad esso si affiancò pochi anni dopo il Monte del Peculio, istituzione di soccorso per i poveri creata dal canonico Girolamo da Bologna nel 1596 ed approvata dal duca Ranuccio I Farnese nel 1597.Grazie ai numerosi lasciti e donazioni, la struttura accumulò presto importanti ricchezze, tanto da riuscire già nella seconda metà del XVI secolo ad erogare prestiti senza alcun interesse. Per questo nel 1679 i reggenti decisero di innalzare un nuovo palazzo che fungesse da sede dell'istituto; acquistato ed abbattuto un edificio sulla via centrale del paese, ricevettero l'approvazione da parte del duca Ranuccio II Farnese ed avviarono i primi lavori di costruzione delle fondazioni; solo successivamente affidarono l'incarico della progettazione all'architetto Domenico Valmagini, che portò a compimento l'opera nel 1682.Nel 1768 il primo ministro Guillaume du Tillot decretò l'espulsione dal ducato di Parma e Piacenza dei Gesuiti, che gestivano il vicino collegio; l'antica biblioteca ivi contenuta, che raccoglieva circa 2300 volumi, fu assorbita dal Monte di Pietà; per questo nel 1770 furono avviati, su progetto dell'architetto Michele Brilli, i lavori per la costruzione, sul retro del palazzo, di nuovi ambienti in grado di accogliere l'importante patrimonio librario. Il cantiere, visitato anche dal duca Ferdinando di Borbone, fu chiuso solo nel 1793, con l'inaugurazione della biblioteca del Monte di Pietà, che nei decenni seguenti si arricchì notevolmente di nuovi volumi grazie ad acquisizioni e lasciti.Nel 1829 il Monte del Peculio, spesso carente di risorse, fu assorbito dal Monte di Pietà, che da allora assunse il nome di Monte di Pietà e d'Abbondanza; quest'ultimo continuò la sua attività fino al 1960, quando fu acquisito dalla Cassa di Risparmio di Parma.L'anno seguente furono avviati i lavori di restauro delle facciate, mentre tra il 1981 e il 1984 furono ristrutturati ed adeguati dal punto di vista impiantistico gli ambienti interni della biblioteca, lo scalone, l'abitazione del custode e le sale del primo piano affacciate su via Roma.Nel 2000 l'edificio e la biblioteca, arricchitasi nel frattempo di un ingente patrimonio documentale grazie ad ulteriori acquisti e cospicue donazioni, entrarono a far parte delle proprietà della Fondazione Cariparma.
Il palazzo si sviluppa su una stretta pianta rettangolare, con facciata principale verso via Roma sul lato più corto e lunghi prospetti secondari affacciati sulle strade laterali.
La fronte monumentale d'ingresso si innalza su un alto porticato a tre arcate a tutto sesto, rette da pilastri con lesene coronate da capitelli d'ordine tuscanico, a sostegno di un'elaborata fascia marcapiano; il livello superiore è scandito da lesene con capitelli d'ordine composito, su cui si sviluppa una seconda cornice marcapiano. Il primo piano è caratterizzato dalle tre grandi finestre, arricchite dalle elaboratissime inferriate e dalle cornici barocche con volute a sostegno di timpani spezzati, al cui centro emergono figure di conchiglie o volti umani; sopra ad esse sono tracciate altre piccole cornici rettangolari in rilievo, con eleganti volute. Superiormente, oltre le piccole aperture del sottotetto, si sviluppa il grande cornicione in aggetto. Infine, in sommità si innalzano sei grandi torrini in laterizio, di cui gli estremi posti in coppia; di essi, quattro sono sormontati da banderuole in rame.Il porticato è coperto da tre volte a crociera; queste ultime sottendono lateralmente, al di sopra di finestre aperte su grandi panche marmoree scolpite, due ampie lunette che riportano a graffito i profili degli antichi affreschi che in origine le ornavano, staccati dopo il 1960 e posizionati su pannelli nel corridoio superiore all'interno del palazzo; nella parte centrale, invece, non rimane traccia del grande stemma dei Farnese un tempo posizionato al di sopra dell'ingresso principale timpanato.Gli interni, ancora arredati con il mobilio originario, conservano numerose opere d'arte di pregio, tra cui dipinti ed oggetti sacri.La sala d'ingresso ospita un monumentale camino con cappa in stucco, realizzata da Domenico Barca nel 1698.La Sala del Consiglio conserva un maestoso armadio-archivio in noce in stile barocco, intagliato da Giovan Battista Perfetti nel 1699 su disegno di Giovan Battista Meyster; ricco di lesene con capitelli corinzi, cartelle ed altorilievi, il grande mobile è coronato da un imponente fastigio con volute, vasi, festoni ed, al centro, un grande ovale con il motto del Monte di Pietà Pasco oves meas (Pascolo le mie pecore).Il corridoio del primo livello, coperto da una volta a botte, ospita sulle pareti i due affreschi barocchi staccati dalle lunette del porticato, realizzati nel 1682 dal pittore Angelo Massarotti, che vi raffigurò la Pietà ed il Martirio di San Bartolomeo.Il palazzo conserva nei suoi numerosi ambienti i ritratti di quasi tutti i regnanti del ducato di Parma e Piacenza, tra i quali il Duca Ranuccio II Farnese, dipinto forse da Jacob Denis intorno al 1670, il Duca Francesco Farnese, realizzato da Giuseppe Gorla nel 1723, il Duca Antonio Farnese, eseguito da Giovanni Bolla intorno al 1730, il Duca Carlo I di Borbone, creato da Bartolomeo Chizoletti nel 1733, l'Imperatore Carlo VI d'Asburgo e l'Imperatrice Maria Teresa d'Asburgo, effigiati da Giuseppe Degani nel 1738 e nel 1745, il Duca Filippo di Borbone, dipinto da Domenico Passarini nel 1750, ed il Duca Ferdinando di Borbone, realizzato da Antonio Bresciani nel 1767. Del pittore Isacco Gioacchino Levi sono inoltre le copie ottocentesche dei ritratti del Duca Ranuccio I Farnese, della Duchessa Maria Luigia d'Asburgo-Lorena, del Duca Odoardo Farnese, del Duca Ottavio Farnese, del Duca Alessandro Farnese, dell'Imperatore Napoleone Bonaparte e del Re Vittorio Emanuele II, eseguite nell'ordine fra il 1842 ed il 1860. L'opera più pregevole del Levi risulta tuttavia la grande tela raffigurante la Fondazione del Monte, che ritrae in un ambiente cinquecentesco il canonico Gian Domenico Nicolò Pellati mentre legge l'atto di fondazione, i tre fratelli Girolamo, Francesco ed Ermete Pallavicino, il francescano Giovanni Antonio Maiavacca e, sul retro, due testimoni.Arricchiscono le sale anche altre opere di rilievo, tra cui l'effigie di Luca Balestra, eseguita da Michele Plancher verso il 1830, l'autoritratto settecentesco di Pietro Balestra ed i quadri raffiguranti il Vecchio con turbante, dipinto da Tullo Massarani nel 1849, il Gatto del Vittoriale, realizzato da Renato Brozzi nel 1927, ed il Ragazzo con un agnello, creato da Innocente Salvini nel 1954.Sono inoltre conservati vari oggetti sacri, tra cui due notevoli corredi d'altare in argento, ciascuno composto da sei candelieri e tre cartaglorie; il più antico fu realizzato in stile barocco tra il 1669 ed il 1670 per il Monte di Pietà dalla bottega piacentina di Siro Ratti, mentre il più recente fu eseguito agli inizi del XVIII secolo per la chiesa gesuitica di Sant'Ignazio. Da quest'ultima provengono anche altri oggetti in argento: una croce astile e quattro vasi portapalma di origine veneziana, due lampade pensili, due reliquiari, due pissidi, due calici ed una patena.
La biblioteca, aperta direttamente verso l'esterno tramite l'ingresso laterale su via della Biblioteca, è composta oggi da otto sale e tre magazzini, collocati al primo piano del corpo retrostante del palazzo; vi si accede attraverso il monumentale atrio con scalone del 1772, caratterizzato dall'elegante ringhiera in ferro battuto realizzata da Giambattista Sali.La prima sala è coperta da una volta decorata al centro con un affresco ovale raffigurante Prometeo, eseguito da Isacco Gioacchino Levi nel 1873 ed inquadrato da una cornice in stucco coeva; gli scaffali dipinti a finti intarsi collocati lungo il perimetro dell'ambiente, traslati dal collegio gesuitico in occasione della sua chiusura, risalgono al 1712 e custodiscono la maggior parte dei volumi più antichi; tra questi figurano 20 incunaboli del XV secolo, 480 cinquecentine, varie edizioni bodoniane, numerose opere di medicina del XVII e del XVIII secolo, un'Encyclopédie di Diderot e d'Alembert e molteplici manoscritti, tra cui il pregevole codice degli Statuta Pallavicinia.Anche le successive sale sono arredate con scaffalature antiche degne di nota, tra cui in particolare quelle ottocentesche della terza, caratterizzate dagli eleganti intagli.Il quarto ambiente ospita il fondo musicale manoscritto della Filarmonica Bussetana, costituito da 702 composizioni e suddiviso in tre sezioni; la prima comprende 240 brani di Ferdinando Provesi, la seconda 382 pezzi fra musica sacra, profana e brani per banda di autori vari e la terza 80 partiture di anonimi; degne di nota risultano le parti trascritte da Giuseppe Verdi quando era ancora studente e soprattutto una Messa di Gloria da lui composta fra il 1833 ed il 1835 e successivamente modificata.Del Maestro Verdi la biblioteca conserva anche altre importanti testimonianze, tra cui numerose lettere, di cui alcune sue, 101 di sua moglie Giuseppina Strepponi inviate a don Giovanni Avanzi e 330 di Emanuele Muzio, unico suo allievo, oltre ai documenti relativi alla borsa di studio che gli era stata concessa nel 1833 dal Monte di Pietà per proseguire gli studi a Milano; proprio per questo Giuseppe Verdi, in segno di riconoscenza, lasciò alla sua morte tre vasti appezzamenti di terreno all'istituto bussetano.Degli oltre 40 000 volumi custoditi oggi nella biblioteca, fa parte dal 1975 anche l'archivio della famiglia Pallavicino, donato dai marchesi Pier Luigi e Gabriella; esso costituisce un'importante testimonianza storica della casata e dello Stato Pallavicino.
Divenne noto al pubblico partecipando alle prime due serie della serie televisiva Il commissario Rex, dove interpretava l'agente Ernst Stockinger, ruolo che ricoprì anche nello spin-off dedicato al suo personaggio, Stockinger. 
In seguito al grande successo dovuto ad Il commissario Rex Markovics prese parte ad altre note serie televisive austriache, come MA 2412, Sturmzeit e Quattro donne e un funerale (Vier Frauen und ein Todesfall). 
Oltre a partecipare a serie TV, Markovics apparirà anche in film, partecipando ad esempio a Hinterholz 8, Komm, süßer Tod e Die Fälscher. La sua interpretazione più famosa è stata tuttavia l'opera teatrale svolta nel 2006 al Theater in der Josefstadt a Vienna, Mein Nestroy dove lui interpretava Nestroy, il personaggio principale. Nel 2007 gli viene conferito il "Goldene Romy" come attore più amato dal pubblico.
Sempre nel 2007 interpreta Il falsario - Operazione Bernhard, film diretto Stefan Ruzowitzky e vincitore del Premio Oscar 2008 come miglior film straniero.
Nel 2011, Markovics esordisce nella regia cinematografica con il film Atmen che si aggiudica il premio come miglior film al Sarajevo Film Festival.
La libertà dell'aquila (Andreas Hofer 1809 - Die Freiheit des Adlers), regia di Xaver Schwarzenberger (2002) - Film TV
Quattro donne e un funerale (Vier Frauen und ein Todesfall), regia di Wolfgang Murnberger (2005) - Serie TV
Il destino di un principe (Kronprinz Rudolf/Kronprinz Rudolfs letzte Liebe), regia di Robert Dornhelm (2006) - Miniserie TV
Lo stadio Rajko Mitić (serbo Стадион Рајко Митић / Stadion Rajko Mitić; prima "stadio Stella Rossa", serbo Стадион Црвена звезда / Stadion Crvena zvezda), noto anche come Marakana, è uno stadio polifunzionale di Belgrado.
Con una capienza di 55.538 spettatori è il più grande stadio nel paese; l'assonanza Marakana con quella del celebre stadio brasiliano è dovuta alla grande capienza avuta in passato dalla struttura, che, fino alla ristrutturazione avvenuta nella seconda metà degli anni novanta per adeguamenti di sicurezza, poteva contenere oltre 100.000 spettatori (record per l'incontro Stella Rossa Belgrado-Ferencváros del 23 aprile 1975: 110.000 spettatori).
Bruno Miguel Boialvo Gaspar, meglio noto come Bruno Gaspar (Évora, 21 aprile 1993), è un calciatore portoghese, difensore dello Sporting Lisbona.
Terzino destro rapido, esplosivo e in possesso di buona tecnica. Bravo nell'assist e ottimo in fase di spinta. All'occorrenza può agire anche sulla fascia sinistra.
A dodici anni entra a far parte del settore giovanile del Benfica, ma non riesce mai a esordire in prima squadra e nel 2014 si trasferisce al Vitória SC. La prima stagione la gioca in prestito, poi viene acquistato a titolo definitivo e rimane a Guimarães fino al 2017.
Il 19 giugno viene acquisito a titolo definitivo dalla Fiorentina per 4 milioni di euro firmando un contratto fino al 30 giugno 2022.
Il 7 giugno viene ceduto allo Sporting Lisbona per 5 milioni di euro e con una clausola rescissoria di 60 milioni.
Il Ritratto di Bartolomeo Prati è un dipinto a olio su tela (110 x 90 cm) di Girolamo Mazzola Bedoli è databile attorno al 1542 ed è conservato presso la Galleria nazionale di Parma.
La tela entrò in Galleria Nazionale nel 1860, come parte della collezione Dalla Rosa Prati, acquisita dopo una serie di trattative tra gli eredi della famiglia e il duca Carlo III di Borbone. Anche se l'opera venne attribuita da vari studiosi a Parmigianino, oggi la maggior parte della critica ha accettato l'ascrizione a Girolamo Mazzola Bedoli. Per l'affinità di questo dipinto al Ritratto di un sarto (conservato oggi a Napoli, nel Museo nazionale di Capodimonte facente parte della antica collezione Farnese), gli studiosi avevano datato l'opera attorno al 1550. Recentemente però, a seguito dell'identificazione del soggetto con Bartolomeo Prati, si è pensato di poter collocare l'opera attorno al 1542.
l ritratto si presenta agli occhi dell'osservatore ricco di dettagli preziosi, che racchiudono una nascosta simbologia a svelare l'identità del personaggio. In passato attribuito a Parmigianino per le sue raffinatezze stilistiche, è ora unanimemente assegnato a Girolamo Mazzola Bedoli.
L'uomo è ritratto di tre quarti, nel suo studio, in un elegante robone nero. L'opera si presenta ricca di manierismi e raffinatezze: la barba, per esempio è eseguita a fil di pennello, e il broccato è dipinto usando un accurato effetto lucido. La clessidra che il personaggio tiene in una mano, ha quasi tutta la polvere sulla zona sottostante, quasi a significare che la sua fine è ormai vicina. Anche l'ultimo dei tre garofani, che individuano le tre fasi della vita, ha perso quasi tutti i suoi petali. Nel dipinto sono presenti, inoltre, molte altre simbologie. Il labirinto sul volume alle spalle del personaggio, per esempio, contiene la scritta latina EXI, rimando all'uscita dalla vita terrena e all'avvicinamento a Dio. Inoltre, sull'anfora raffigurata sulla destra si individuano la figura di Giano bifronte, divinità simbolo del passaggio alle porte celesti, e la scritta ECCE, che allude alla frase “Ecce Homo” pronunciata da Pilato e al giudizio divino.
Il personaggio ritratto nel dipinto è stato identificato recentemente con Bartolomeo Prati, un giureconsulto di Pavia che svolse una intensa attività giuridica a Parma come luogotenente di Francesco Gucciardini. Collezionista di opere d'arte, fu mecenate e committente di importanti imprese artistiche, fra cui l’Ecce Homo di Correggio.
Girolamo Mazzola Bedoli si occupò anche della realizzazione del sepolcro dello stesso Prati collocato nella cripta del duomo di Parma.
Mario di Giampaolo, Scheda dell'opera; in Lucia Fornari Schianchi (a cura di) Galleria Nazionale di Parma. Catalogo delle opere, il Cinquecento, Milano, 1998
Giusto, Scheda dell'opera; in Lucia Fornari Schianchi e Sylvia Ferino-Pagden (a cura di), Parmigianino e il manierismo europeo; Catalogo della mostra (Parma e Vienna),  Silvana editore, 2003
In fonetica, si dice palatalizzazione il fenomeno per cui le consonanti velari si trasformano nelle corrispondenti consonanti palatali, cioè in cui il punto di articolazione di un suono si sposta più avanti sul palato rispetto al suono d'origine, o viceversa quello in cui le consonanti alveolari, bilabiali e nasali si trasformano in palatali.
La palatalizzazione gioca un ruolo importante nell'evoluzione dal latino alle lingue romanze, introducendo suoni palatali, affricati e fricativi, sconosciuti al sistema fonetico del latino. 
Si tratta di un fenomeno comune a tutte le lingue romanze e iniziato molto presto (si trovano esempi di confusione già in iscrizioni databili del III secolo): così i suoni [k] e [g], velari in latino, palatalizzano davanti a [i] e [e] in tutte le lingue neo-latine tranne il sardo (anche il dalmato non ha subito completamente una palatalizzazione - /k/ davanti /e/, /a/, /o/, /u/ è rimasto /k/ mentre davanti a /i/, /ie/ e /ü/ ha mutato in /č/), dando luogo a esiti vari: il latino cervum diventa cervo in italiano e cerb in romeno ([ʧ]), cervo in portoghese ([ʃ] e [s]), cerf in francese e ciervo in spagnolo ([θ]). 
Allo stesso modo lo jod palatalizza tutti i suoni che coinvolge in tutte le lingue romanze, mentre al contrario solo nelle lingue galloromanze la [a] palatalizza [k] e [g] velari: lat. castellum diventa chastel in francese antico, château in moderno ([ʃ]).
Tracce di palatalizzazione incompleta si ritrovano nel friulano con la lettera c, ove con vocali e ed i si trovano prevalentemente suoni palatali (lettera c), mentre con a, o ed u si trovano prevalentemente sia suoni velari che prepalatali (rispettivamente lettera c e digramma cj); il suono prepalatale scompare però in altre varianti del friulano in cui è sostituito dal suono completamente palatalizzato. Sempre in friulano esiste anche il suono prepalatale della g, tuttavia presente prevalentemente con i ed e e raramente compresente al corrispettivo suono palatale (che nella maggior parte delle varianti è sostituito da z).
La palatalizzazione produce esiti importanti anche nell'evoluzione delle lingue slave e indo-ariane, come pure in giapponese - così per esempio le consonanti [t] e [s] diventano [ʨ] e [ɕ] davanti a [i] - e in cinese - dove [hi] palatalizza per esempio in [ɕi].
Dal 1979 al 1983 ha giocato con lo Standard Liegi nella massima serie belga; in particolare, ha giocato le sue prime partite di campionato nella stagione 1981-1982, nella quale è stato spesso titolare ed ha totalizzato 28 presenze, mentre nella stagione successiva è sceso in campo in 2 sole occasioni; nell'arco del suo quadriennio allo Standard ha vinto una Coppa del Belgio e due campionati (i due in cui è sceso in campo), oltre ad una Supercoppa del Belgio e 3 Coppe Piano Karl Rappan consecutive. Milita nella massima serie belga anche nella stagione 1983-1984, con la maglia del Beerschot, con cui scende in campo in 24 occasioni: in totale ha quindi disputato 54 partite nella massima serie belga, senza mai segnare.
Nel 1986 si trasferisce in Italia, per giocare nel Vittorio SMC: rimane nella squadra veneta sia nella stagione 1986-1987 che nella stagione 1987-1988, entrambe nel Campionato Interregionale, nelle quali ottiene un undicesimo ed un decimo posto in classifica.
Campionato belga: 2Standard Liegi: 1981-1982, 1982-1983Coppa del Belgio: 1Standard Liegi: 1980-1981Supercoppa del Belgio: 1Standard Liegi: 1981
Gloria Carter, dopo che suo marito Ralph ha sottratto 50.000 dollari alla banca dove lavora, è costretta a ricorrere a Jerome Harris, il ricco banchiere che è da sempre innamorato di lei. Lui si dichiara disposto a ritirare le accuse contro il marito se lei accetterà di offrirsi come garante del "prestito". Gloria si trasferisce a casa di Harris; quando lui le fa delle avances, lei le rifiuta e Jerome si ritira in buon ordine.
Non passa molto tempo prima che Ralph venga a chiedere del denaro alla moglie. Quando lei glielo rifiuta, lui reagisce rabbiosamente tanto da indurre Jerome a intervenire per buttarlo fuori di casa.
Il banchiere, intanto, è vittima di Meyer, il suo segretario, che è in combutta con una spia. Gli intrighi del segretario portano Harris sull'orlo della rovina, muovendo Gloria a impietosirsi della sorte avversa che si sta abbattendo sull'uomo che ha cominciato ad amare. Jerome, resosi conto della doppiezza di Meyer, lo affronta: mentre i due lottano, nella stanza entra Ralph che rimane ucciso. Meyer viene arrestato e Gloria, rimasta vedova, può cominciare una nuova vita accanto a Jerome.
Distribuito dall'Universal Film Manufacturing Company, il film uscì nelle sale cinematografiche statunitensi il 3 agosto 1918 dopo essere stato presentato in prima a New York il 2 giugno 1918. In Portogallo, il film fu distribuito il 7 novembre 1921 con il titolo Espigas de Oiro.
Non si conoscono copie ancora esistenti della pellicola che viene considerata presumibilmente perduta.
(EN)  The American Film Institute Catalog, Features Films 1911-1920, University of California Press, 1988 ISBN 0-520-06301-5
Bruno torna a casa in licenza dal fronte russo e scopre, dopo aver ricevuto una lettera anonima, che Gina, la ragazza che voleva sposare, si è messa con Tullio, il quale gestisce una tipografia in collaborazione coi tedeschi.
Dopo il proclama Badoglio dell'8 settembre 1943, Gina inizia a collaborare con la Resistenza italiana contro l'occupazione nazista. Lo stesso fa Bruno, che viene assunto nella tipografia dietro indicazione del vecchio proprietario, che ora guida un gruppo di partigiani. Ma Tullio, che si sente estraneo alle questioni politiche, non esiterà a tradire la fiducia dei vecchi amici.
La seconda lettera anonima è quella inviata al covo dei partigiani, dopo la cattura di Bruno, per chiedere un riscatto. Gina capisce che questa lettera, come la prima, è opera di Tullio, quindi va a chiedergli spiegazioni ed infine gli spara. Finita la guerra, Gina è ancora in prigione, ma Bruno le dice che, se c'è giustizia, potrà uscire presto.
Il film è stato girato negli stabilimenti della Scalera, con l'organizzazione generale di Franco Piperno e la registrazione sonora R.C.A. Photophone curata dal tecnico del suono Tullo Parmegiani. Negativi di Felice Boschi, arredamenti di Gino Brosio e costruzioni di Italo Tancredi. La produzione è stata diretta da Ferruccio De Martino.
Ivo Perilli, oltre a firmare il soggetto, ha collaborato alla sceneggiatura ed ha svolto il ruolo di aiuto regista. Alla sceneggiatura ha collaborato anche lo stesso regista Mario Camerini.
Il Morandini commenta: «Per il suo turgore melodrammatico è una sorta di anti-Roma città aperta in cui uno dei due maggiori registi italiani degli anni '30 cerca di mescolare il pubblico e il privato, adeguandosi all'aria neorealistica che tira».
Laura, Luisa e Morando Morandini, Il Morandini: dizionario dei film 2001, Zanichelli, Bologna, 2000, p. 409. ISBN 88-08-03105-5.
Tawfik nasce in una famiglia irachena di Mosul, di osservanza musulmana sunnita. Da giovane pubblica poesie su varie riviste irachene, ottenendo nel 1978 il Premio di Poesia nazionale.L'anno successivo, a 19 anni, si trasferisce in Italia per studio.
Tawfik si laurea in lettere presso l'Università di Torino nel 1986. Nel 2018 ottiene il diploma di dottorato di ricerca in "Lingua, Cultura e Tecnologia della Comunicazione e dell'Informazione" all'Università di Genova. Ha lavorato come traduttore e curatore di celebri testi di letteratura in lingua araba (ha tra l'altro curato l'edizione dei testi di Khalil Gibran).
Tawfik ha inoltre collaborato come giornalista e conoscitore del mondo arabo e mediorientale per quotidiani italiani quali La Stampa, la Repubblica, Il Mattino e Il Messaggero. 
Tawfik  dirige il Centro culturale italo-arabo Dar al-Hikma di Torino, insegna Lingua e letteratura araba presso l’Università di Genova ed è stato membro della Consulta per l'islam italiano dal 2005 al 2010. Dal 2016 è membro del Comitato Regionale del Piemonte per i Diritti Umani. Dal 200 Insegna Lingua e Cultura Araba all'Università di Genova.
Nel corso della sua carriera ha pubblicato dodici libri (romanzi, saggi, raccolte di poesie), tra i quali Apparizione della dama babilonese (raccolta di poesie del 1994), La Straniera (2001, romanzo d’esordio, vincitore del Premio Grinzane Cavour e di numerosi altri riconoscimenti), La città di Iram (2002), La sposa ripudiata (2011), La ragazza di piazza Tahrir (2012).
Montepulciano d'Abruzzo Colline Teramane (Rosso anche nella versione riserva) prodotto nella provincia di Teramo
Controguerra (Bianco nelle tipologie normale, Frizzante, Passito e Passito Annoso; Rosso nelle tipologie normale, Riserva, Novello, Passito e Passito Annoso; Spumante); con indicazione del vitigno: Chardonnay (Bianco); Malvasia (Bianco); Passerina (Bianco); Riesling (Bianco); Cabernet (Rosso nelle tipologie normale e Riserva); Ciliegiolo (Rosso nelle tipologie normale e Riserva); Merlot (Rosso nelle tipologie normale e Riserva); Pinot Nero (Rosso nelle tipologie normale e Riserva); Moscato Amabile; prodotto nella provincia di Teramo
Montepulciano d'Abruzzo (Rosso nelle tipologie normale e Riserva) prodotto nelle province di Chieti, L'Aquila, Pescara e Teramo
Montepulciano d'Abruzzo sottozona "Casauria" o "Terre di Casauria; (con periodo di invecchiamento minimo di 18 mesi di cui almeno 9 mesi in recipienti di legno, e ad un periodo di affinamento in bottiglia di almeno 3 mesi); con menzione "riserva" deve essere sottoposto ad un periodo di invecchiamento minimo di 30 mesi di cui almeno 9 mesi in recipienti di legno, e ad un periodo di affinamento in bottiglia di almeno 6 mesi. Il periodo di invecchiamento decorre dal 1º novembre successivo all'annata di produzione delle uve.
Montepulciano d'Abruzzo sottozona "Terre dei Vestini"; (con periodo di invecchiamento minimo di 18 mesi di cui almeno 9 mesi in recipienti di legno, e ad un periodo di affinamento in bottiglia di almeno 3 mesi); con menzione "riserva" deve essere sottoposto ad un periodo di invecchiamento minimo di 30 mesi di cui almeno 9 mesi in recipienti di legno, e ad un periodo di affinamento in bottiglia di almeno 6 mesi. Il periodo di invecchiamento decorre dal 1º novembre successivo all'annata di produzione delle uve.
Trebbiano d'Abruzzo (nelle tipologie normale e Riserva) prodotto nelle province di Chieti, L'Aquila, Pescara e Teramo
Cerasuolo d'Abruzzo ( nelle tipologie normale e Riserva) prodotto nelle province di Chieti, L'Aquila, Pescara e Teramo
Terre Tollesi o Tullum; prodotto nelle seguenti tipologie: (rosso); (novello); (bianco, o con specificazione di vitigno a bacca bianca); (rosso, o con specificazione di vitigno a bacca rossa); (passito, nelle due tipologie bianco e rosso); (bianco superiore); (rosso riserva).
Alto Tirino (Bianco nelle tipologie normale, Frizzante e Passito; Rosato nelle tipologie normale, Frizzante e Novello; Rosso nelle tipologie normale, Frizzante, Passito e Novello) prodotto nella provincia di L'Aquila.
Colli Aprutini (Bianco nelle tipologie normale, Frizzante e Passito; Rosato nelle tipologie normale, Frizzante e Novello; Rosso nelle tipologie normale, Frizzante, Passito e Novello) prodotto nella provincia di Teramo.
Colli del Sangro (Bianco nelle tipologie normale, Frizzante e Passito; Rosato nelle tipologie normale, Frizzante e Novello; Rosso nelle tipologie normale, Frizzante, Passito e Novello) prodotto nella provincia di Chieti.
Colline Frentane (Bianco nelle tipologie normale, Frizzante e Passito; Rosato nelle tipologie normale, Frizzante e Novello; Rosso nelle tipologie normale, Frizzante, Passito e Novello) prodotto nella provincia di Chieti.
Colline Pescaresi (Bianco nelle tipologie normale, Frizzante e Passito; Rosato nelle tipologie normale, Frizzante e Novello; Rosso nelle tipologie normale, Frizzante, Passito e Novello) prodotto nella provincia di Pescara.
Colline Teatine (Bianco nelle tipologie normale, Frizzante e Passito; Rosato nelle tipologie normale, Frizzante e Novello; Rosso nelle tipologie normale, Frizzante, Passito e Novello) prodotto nella provincia di Chieti.
del Vastese o Histonium (Bianco nelle tipologie normale, Frizzante e Passito; Rosato nelle tipologie normale, Frizzante e Novello; Rosso nelle tipologie normale, Frizzante, Passito e Novello) prodotto nella provincia di Chieti.
Terre di Chieti (Bianco nelle tipologie normale, Frizzante e Passito; Rosato nelle tipologie normale, Frizzante e Novello; Rosso nelle tipologie normale, Frizzante, Passito e Novello) prodotto nella provincia di Chieti.
Valle Peligna (Bianco nelle tipologie normale, Frizzante e Passito; Rosato nelle tipologie normale, Frizzante e Novello; Rosso nelle tipologie normale, Frizzante, Passito e Novello) prodotto nella provincia di L'Aquila.
Montonico (Bianco nelle tipologie normale, Frizzante e Novello) prodotto nei comuni di Bisenti e di Cermignano della provincia di Teramo.
Rock Lee (ロック・リー Rokku Rī?) è un personaggio del manga ed anime Naruto, scritto e disegnato dal mangaka Masashi Kishimoto. È uno dei personaggi che rappresentano la parte "comica" di Naruto in alcune occasioni, sebbene le vicende del personaggio siano ricche di insegnamenti e anche drammatiche. È il "pupillo" di Gai Maito ed è uno dei personaggi del manga più presenti nei videogiochi, OAV e altri media legati alla serie.
Insieme al suo maestro Gai Maito, anche Lee è stato ispirato dalla leggenda delle Arti Marziali Bruce Lee, con cui condivide, oltre al nome, anche la data di nascita. Il suo carattere è stato da alcuni considerato simile a quello di Noel Gallagher, anche se il carattere di Lee è quello più complesso all'interno della serie ed è uno dei preferiti dell'autore Masashi Kishimoto. Durante il design di Lee, Kishimoto aveva pensato di renderlo un abile maneggiatore di armi orientali, tra cui il nunchaku; tuttavia, a causa del tempo dovuto per disegnare questo genere d'armi, decise di rinunciare. I "temi" principali di Rock Lee nella serie sono il duro lavoro e l'impegno: Kishimoto in un'intervista ha dichiarato di aver voluto creare Lee per ricordare questi valori che oggi sono un po' caduti nel dimenticatoio.
In un'intervista Masashi Kishimoto ha rivelato che si è divertito molto a disegnare Lee e ha dichiarato che ha voluto creare questo personaggio e Sakura per simboleggiare la debolezza umana, almeno all'inizio.
L'aspetto di Rock Lee è alquanto stravagante e buffo: egli è conosciuto per le sue spesse sopracciglia, la sua lucente capigliatura a scodella e un incredibile zelo. Tutti questi aspetti lo rendono particolarmente poco attraente e buffo, ma Lee non se ne vergogna, anzi ne va addirittura fiero. A causa delle sue sopracciglia, viene spesso chiamato da Naruto Mr. Sopracciglia (nel doppiaggio italiano). Rock Lee indossa sempre una tuta verde con le cavigliere arancioni (che nascondono dei pesantissimi pesi) regalatagli dal maestro Gai. Secondo quest'ultimo, essa è particolarmente comoda nei combattimenti e rende i movimenti molto più liberi. Inoltre garantisce un'ottima traspirazione ed è dotata di proprietà eccezionali contro l'umidità. Gai rivela che è "l'indumento perfetto per l'atleta perfetto".
Lee è il classico esempio di personaggio esperto nell'uso delle arti marziali: oltre a parlare sempre in modo molto formale, anche con gli amici, dimostra rispetto per tutti i nemici che affronta, non abbandonandosi mai a commenti sarcastici su di loro. È inoltre estremamente rispettoso delle leggi e dei regolamenti. Lee ha una vera e propria venerazione per il proprio maestro, Gai Maito, tanto da infuriarsi immediatamente se qualcuno ne parla male, e ne condivide la passione per il duro allenamento fisico, spesso decisamente "originale". Il rapporto che lo lega al maestro è dovuto anche dal fatto che Gai è stata la prima persona a fidarsi di Lee, aiutandolo nel suo allenamento. Come segno di rispetto al maestro, Lee ha adottato il suo look e le sue capacità ninja. Rock Lee è anche molto competitivo nei confronti di Sasuke e Neji, il suo compagno di squadra. Proprio per questo assomiglia molto a Naruto. Solitamente lo si vede scommettere con sé stesso di compiere un determinato allenamento (fare 1000 flessioni ad esempio) e, se non dovesse riuscirci, di farne un altro più duro, in una catena che virtualmente non ha mai fine. Lee dimostra in molte occasioni di essere innamorato di Sakura; proprio per questo cerca ogni volta di proteggerla a costo di rischiare la vita. Nonostante ciò, Sakura lo evita per il suo aspetto. Rock Lee, con tutta probabilità, è convinto che Sakura sia ancora innamorata di Sasuke. Durante uno dei filler della serie animata, lo si vede partecipare con Gai ad un allenamento di maratona durante il quale si corre anche durante il sonno. Durante lo stesso filler scopriamo la passione di Lee per il Curry estremamente piccante, di cui va letteralmente matto. Porta sempre con sé un taccuino per appunti, dove annota ogni suggerimento del Maestro Gai.
Rock Lee presenta numerosi aspetti parodistici presenti negli anime e nei manga dedicati alle arti marziali. Sotto quest'ottica sono ben comprensibili le scene in cui si trova con il suo maestro Gai, quando utilizza la "posa da figo" (braccio teso in avanti, occhiolino, mano chiusa ad eccezione del pollice e sorriso a trentadue denti con tanto di stellina, su uno sfondo con le onde che si infrangono sugli scogli), gli assurdi allenamenti a cui maestro e allievo si sottopongono (portare pesi alle caviglie), atteggiamenti e modi di fare verso cui Kakashi spesso si dispera, dicendo che sono troppo antiquati.
Rock Lee, durante gli anni in accademia, viene continuamente preso in giro dai compagni perché non sa utilizzare le arti magiche e le arti illusiorie. Nonostante ciò, Lee continua a migliorare le proprie abilità allenandosi esclusivamente sulle arti marziali. Dopo essere stato promosso Genin, Lee entra a far parte del Team Gai, capitanato da Gai Maito. Il maestro lo migliora a tal punto che il ragazzo impara le tecniche del Loto e l'apertura delle otto porte di chakra. Tuttavia, i miglioramenti di Lee vengono continuamente oscurati dalla bravura di Neji Hyuga, suo compagno di squadra.
All'inizio della prima parte del manga, Lee partecipa all'esame di selezione dei Chunin dove affronta Gaara, venendo sconfitto dopo una lunga lotta in cui Lee si dimostra a tratti incredibilmente superiore all'avversario. Dopo l'attacco di Orochimaru alla Foglia, Lee riceve la notizia che, a causa delle ferite riportate nello scontro con Gaara, non potrà più essere un ninja. Il ragazzo decide, quindi, di affidarsi a Tsunade, la quale lo opera e lo guarisce, nonostante la difficoltà dell'operazione. Inizialmente escluso dalla squadra inviata per il recupero di Sasuke, Rock Lee sopraggiunge in aiuto di Naruto durante lo scontro con Kimimaro, decidendo di combattere l'avversario al posto dell'amico. Nonostante ciò viene sconfitto dall'avversario, ma viene salvato dall'intervento di Gaara con il quale riesce a resistere a Kimimaro, che muore un attimo prima di sferrare il colpo di grazia a causa della sua malattia.
Lee riappare all'inizio della seconda parte del manga dove, insieme al resto del Team Gai, viene inviato da Tsunade come supporto al team Kakashi nel Villaggio della Sabbia contro l'Organizzazione Alba. Affronta prima un copia di Kisame Hoshigaki, per poi affrontare una copia di sé stesso, che riuscirà a sconfiggere solo con la propria forza di volontà. Dopo l'invasione di Pain, Lee ritorna subito al villaggio per poi ripartire insieme a Sakura, Kiba e Sai alla ricerca di Sasuke, ma durante il tragitto, la ragazza addormenta i compagni con un sonnifero impedendogli, quindi, di raggiungere l'Uchiha.
Rock Lee viene reclutato nella Terza Divisione, comandata da Kakashi. Combatte contro alcuni Zetsu bianchi sconfiggendoli assieme ai suoi compagni, dopo di che in un momento critico arriverà a dare manforte col resto dell'alleanza ninja a Gai, Kakashi, Killer Bee e Naruto. Successivamente Neji perderà la vita di fronte a Lee che ne uscirà distrutto e piangerà per il suo compagno e caro amico. Da li in poi Naruto utilizzerà una strategia che prevede di donare il chakra del nove code ai suoi compagni. Forte di questo chakra Rock Lee si lancerà contro Madara Uchiha, tagliando il corpo del nemico in due con un calcio potentissimo tanto è che lo stesso Madara mostrerà segni di stupore per ciò che è avvenuto. Lee in seguito sostiene Gai durante lo scontro con Madara (mostrando di saper aprire la sesta porta) e insieme a molti altri ninja viene soggiogato dallo Tsukuyomi Infinito.
Alcuni anni dopo la fine della guerra, viene rivelato che Lee ha avuto un figlio, Metal Lee. Nell'epilogo lo si vede mentre allena suo figlio.
Lee non è in grado di utilizzare né le arti magiche né quelle illusorie ma solo le arti marziali: grazie tuttavia all'allenamento con il suo maestro Gai è divenuto capace di scagliare attacchi fisici di una potenza devastante. Come il suo maestro indossa sempre dei pesi alle caviglie che può togliere solo in casi estremi: quando se ne libera la sua già impressionante velocità aumenta in maniera incredibile, diventando tanto veloce da risultare quasi invisibile all'occhio umano.
Parte del suo stile di combattimento coinvolge l'apertura delle otto porte difensive del corpo, ovvero lo sblocco dei limitatori naturali della quantità di chakra che un ninja può attingere dal suo corpo, con la conseguenza di ottenere forza e velocità sovrumane: su un totale di otto porte Lee ha dimostrato di poterne aprire cinque. Conosce anche due tecniche del Loto: il Loto frontale, che può utilizzare secondo quanto gli è stato ordinato da Gai solo per proteggere chi ama, e il Loto posteriore.
Possiede inoltre una naturale predisposizione per lo stile dell'ubriaco: se beve anche una piccola quantità di alcol cade in uno stato di disorientamento pressoché totale ma la sua incredibile abilità marziale non viene meno, rendendolo un avversario imprevedibile e pericolosissimo anche perché attacca indistintamente chiunque gli si pari davanti; basta comunque una piccola ferita per risvegliarlo. Sembra inoltre in grado di combattere anche quando è quasi incosciente.
Lee è uno dei personaggi più presenti in Naruto, sia nel manga che nell'anime. Appare anche in alcuni film; nel terzo film della serie Gekijōban Naruto: Daikōfun! Mikazuki-jima no animal panic dattebayo, Lee partecipa ad una missione insieme al Team 7, mentre in Naruto Shippuden: L'esercito fantasma gli viene assegnata la protezione di Shion e parte con Naruto, Sakura, e Neji, per il Paese dei Demoni. Lee appare anche nel terzo OAV dove, insieme a tutti i protagonisti, partecipa ad un torneo nel Villaggio della Foglia, perdendo contro Naruto.
Lee appare anche in molti videogame tra i quali la serie di Naruto: Clash of Ninja e la serie di Naruto: Ultimate Ninja.
Nel videogioco Naruto: Clash of Ninja, Lee fa la sua prima apparizione con l'aspetto della seconda serie.
Rock Lee è anche il personaggio principale di un manga, spin-off di Naruto, disegnato da Kenji Taira e che è stato pubblicato sulla rivista Shūeisha ossia Rock Lee no Seishun Full-Power Ninden.
Lee è un personaggio molto popolare nei sondaggi della Shōnen Jump, arrivando addirittura una volta al quinto posto. Nei successivi sondaggi, Lee è sceso al decimo posto. In un'intervista, Brian Donovan, doppiatore di Lee, ha rivelato di amare il personaggio proprio per la sua personalità. È stato commercializzato diverso merchandise basato su Rock Lee, incluse figurine e peluche. IGN ha rivelato che Lee è uno dei loro personaggi preferiti nella serie, aggiungendo, però, che è anche un "tipo di rigido" a causa della sua personalità gentile. Active Anime ha lodato la personalità comica di Lee all'interno della serie.
Masashi Kishimoto, Il Mondo di Naruto. La guida ufficiale del Manga vol.1 - Hiden Rin no Sho: Il Libro delle Sfide, Modena, Planet Manga, 2008. ISBN non esistente
Masashi Kishimoto. Hiden: Tō no Sho Naruto Official Databook (秘伝・闘の書 NARUTO―ナルト― キャラクターオフィシャル データBOOK Hiden: tō no sho Naruto kyarakutaa ofisharu deetabukku?) (in giapponese). Shūeisha, Tokyo 2005. ISBN 4-08-873734-2
Masashi Kishimoto. Hiden: Sha no Sho Naruto Official Databook (秘伝・者の書 NARUTO―ナルト― キャラクターオフィシャル データBOOK Hiden: sha no sho Naruto kyarakutaa ofisharu deetabukku?) (in giapponese). Shūeisha, Tokyo 2008. ISBN 978-4-08-874247-2
Una sottostringa, sottosequenza, prefisso o suffisso di una stringa è un sottoinsieme di simboli in una stringa, in cui l'ordine degli elementi è preservato. In questo contesto, i termini stringa e sequenza assumono lo stesso significato.
  . La sottosuccessione è una generalizzazione del concetto di sottostringa, suffisso e prefisso. Trovare la stringa più lunga uguale a una sottosequenza di due o più stringhe è noto come il problema della massima sottosequenza comune.
   dove i simboli compaiono solo una volta è semplicemente il numero di sottoinsiemi degli indici dei simboli, ovvero 
  . Una sottostringa di una stringa è un prefisso di un suffisso della stringa o, in modo equivalente, un suffisso di un prefisso della stringa. Se 
   mediante un algoritmo di pattern matching su stringhe. Trovare la stringa più lunga uguale a una sottostringa di due o più stringhe è noto come il problema della massima sottostringa comune.
Nella letteratura matematica, le sottostringhe sono anche chiamate subwords (in America) o fattori (in Europa).
   dove i simboli compaiono solo una volta è uguale al numero di modi in cui si possono scegliere due "punti" distinti, ognuno posto tra due simboli adiacenti, per marcare rispettivamente l'inizio e la fine della sottostringa. Includendo il punto che precede il primo carattere della stringa e quello che segue l'ultimo, ci sono un totale di 
Nella teoria dei linguaggi formali il termine prefisso di una stringa viene inteso comunemente anche come l'insieme di tutti i prefissi di una stringa rispetto a quel linguaggio.
Un albero dei suffissi di una stringa è una struttura dati trie-like che rappresenta tutti i suoi suffissi. Gli alberi dei suffissi hanno un gran numero di applicazioni negli algoritmi su stringhe. L'array dei suffissi è una versione semplificata di questa struttura dati che elenca le posizioni di partenza dei suffissi in ordine alfabetico; condivide molte delle stesse applicazioni.
Una sottostringa si dice bordo quando è contemporaneamente suffisso e prefisso della stessa stringa, ad esempio "bab" è un bordo di "babab".
Gibson SG è una linea di chitarre elettriche solid body prodotte dalla Gibson a partire dagli anni sessanta. La sigla SG sta per "solid guitar". Questa linea rappresentò un tentativo di rinnovare la famiglia della leggendaria Gibson Les Paul (che nel tempo era stata estesa e includeva già nei primi anni sessanta una vasta gamma di modelli sia economici sia professionali), soprattutto allo scopo di reagire all'avvento della Fender Stratocaster, che con il suo corpo leggero aveva contribuito notevolmente al calo delle vendite della Les Paul, difatti la SG ha un corpo sottile da 1,35" (35 mm circa), ma si dice che le originali avessero un corpo poco più spesso da 1,5" (38 mm circa). Si tratta di uno strumento impiegato estensivamente dai musicisti hard rock che nondimeno ha saputo ritagliarsi dei nobili spazi anche in ambito blues, posto che Duane Allman utilizzava quasi esclusivamente una Gibson SG per l'improvvisazione con lo slide.
Il 1961 è un periodo difficile per la Gibson. La Fender, storica concorrente, è riuscita ad occupare buona fetta del mercato con i suoi prodotti, fra cui le Telecaster e le Stratocaster, più economiche e di minor peso. Ed è proprio il peso, la forma, ma soprattutto il sound versatile e quindi adatto per tutti i generi della Stratocaster, che spingono la Gibson a sviluppare una nuova chitarra. Ricalcando lo stile ed il karma della vecchia Les Paul, prodotto di punta della casa costruttrice, viene dunque realizzata la "Les Paul Solid Guitar", successivamente rinominata SG (da Solidbody Guitar).
L'idea di associare al nuovo modello il vecchio nome Les Paul servì per dare una linea di continuità sul nome del famoso chitarrista ideatore della Les Paul. Anche le versioni della SG ricalcarono quelle della madre: venne nel 1961 commercializzata nelle due versioni "Standard" e "Custom", proprio come le versioni della Les Paul. La "Custom" aveva la tastiera in ebano, il corpo in mogano e le rifiniture placcate in oro, e dal '61 al '63 c'era la stessa targhetta di identificazione della Les Paul Custom, cioè senza la dicitura "SG". La "Standard" differiva per la tastiera in palissandro e, inoltre, solo la "Standard" aveva il marchio "Standard" con l'aggiunta della scritta "SG".
Nel 1965 la SG fu sottoposta a un restyling importante. Il battipenna divenne due volte più largo al fine di accogliere tutti i pick-up. Modelli col battipenna originale continuarono a essere prodotti sotto il nome "Vintage". Ancora oggi esiste una linea "Vintage" che riproduce esteticamente le SG originali, con elettronica aggiornata.
Nel 1968 (anno in cui tornò a essere commercializzata la Les Paul) venne introdotto un nuovo modello economico di SG, la "Junior", tuttora in produzione. La "Junior" così come la "Les Paul Junior" era dotata di un unico pick-up tipo "P-90", ovvero "single coil" cioè a bobina singola diversamente dai pick-up PAF "humbucker" adottati dagli altri tipi di SG. I "P-90" erano dotati di una particolare forma che valse loro diversi soprannomi: in Italia "saponette", negli Stati Uniti "soapbar" (e anche dogears con viti di fissaggio laterali nella versione montata sulle semiacustiche). La "Junior" fu dotata inoltre della leva vibrato.
Quasi contemporaneamente alla "Junior" fu prodotta la "Special" dotata di due "P-90" e della classica leva vibrato tipo "Vibrola". Anch'essa al pari della "Junior" viene riproposta nella corrente produzione Gibson nella serie "reissues".
Alcuni chitarristi ritengono che l'accortezza di lasciare tutti i tasti del manico all'esterno del corpo, in modo da permetterne la massima accessibilità al musicista, porti con sé lo svantaggio di sbilanciare lievemente il peso verso il manico sebbene pare che nelle ultime versioni questa pecca sia stata ridotta spostando leggermente verso il manico l'innesto sinistro per la tracolla.Per via della sua particolare linea, a forma di corna aguzze conferita agli estremi delle spalle mancanti, la SG fu soprannominata "Diavoletto". Anche in America, talvolta, si usa questo soprannome, storpiato in "Divoletta".
questa chitarra è stata usata come fonte d'ispirazione per la chitarra controller per Guitar Hero e Guitar Hero II
Fra i chitarristi più famosi che usano o hanno usato la SG si possono citare The Edge degli U2, Tim McIlrath dei Rise Against, Angus Young degli AC/DC, George Harrison e John Lennon dei Beatles, Jimi Hendrix, Pete Townshend degli Who, Robby Krieger dei Doors, Frank Zappa, Tony Iommi dei Black Sabbath, Carlos Santana, Bill Frisell, Eric Clapton dei Cream, Keith Richards e Mick Taylor dei Rolling Stones, Jerry Garcia dei Grateful Dead, Max Cavalera dei Sepultura, Robb Flynn dei Machine Head, Stephen Stills dei Crosby, Stills, Nash & Young, Derek Trucks, Greg Hetson dei Bad Religion, Kelly Jones degli Stereophonics, Richie Sambora dei Bon Jovi, Billy Corgan dei The Smashing Pumpkins, Zakk Wylde, John Frusciante dei Red Hot Chili Peppers, Ryan Peake dei Nickelback, Dexter Holland dei The Offspring, Frank Marino, John McLaughlin, Lenny Kravitz, Daron Malakian dei System of a Down, Brian Molko dei Placebo, Lily Lazer degli HIM, Zal Cleminson dei Nazareth, Joe Perry degli Aerosmith, Jepson dei The Ark, Thom Yorke dei Radiohead, Adrian Smith degli Iron Maiden, Mike Oldfield, Frank Hannon dei Tesla, Stef Burns, Massimo Riva della Steve Rogers Band e chitarrista di Vasco Rossi, John Cipollina dei Quicksilver Messenger Service, Mick Box dei Uriah Heep, Jimmy McCulloch dei Wings, Todd Rundgren, Mick Taylor dei Rolling Stones, i Nameless Ghouls Alpha e Omega dei Ghost, Vinnie Stigma degli Agnostic Front.
 Ken Achard, The History and Development of the American Guitar, Westport, CT, Bold Strummer Ltd., 1989, ISBN 978-0-933224-18-6. Walter Carter, Gibson Guitars: 100 Years of an American Icon, Los Angeles, General Publishing Group, 1994, ISBN 978-1-881649-39-7. Paul Day, Carter, Walter; Hunter, Dave; Verheyen, Carl, The Ultimate Gibson Guitar Book, New York, Metro Books, 2011, ISBN 978-1-4351-3756-1. A. R. Duchossoir, Gibson Electrics: The Classic Years, Milwaukee, WI, Hal Leonard, 1998, ISBN 978-0-7935-9210-4. A. R. Duchossoir, Gibson Electric Steel Guitars: 1935-1967, Milwaukee, WI, Hal Leonard, 2009, ISBN 978-1-4234-5702-2. Joe Spann, Spann’s Guide to Gibson: 1902-1941, Anaheim Hills, CA, Centerstream Pub., 2011, ISBN 978-1-57424-267-6.
Dopo la sconfitta e la cacciata dall'isola di Rodi, i Cavalieri Ospitalieri si trasferirono a Malta nel 1530 per iniziativa di papa Clemente VII e dell'imperatore Carlo V, con il consenso del Re di Sicilia, e vennero dunque soprannominati Cavalieri di Malta.
Dall'isola, usata come base, essi proseguirono la lotta contro l'attività corsara musulmana, combattendo contro la flotta berbera.
Nonostante potessero contare solo su poche navi, erano esperti navigatori e causarono non poche noie alle navi ottomane.  Gli Ottomani, infastiditi dalla presenza e dalle incursioni dei Cavalieri di Malta, riunirono un'altra grossa forza militare allo scopo di eliminare i Cavalieri e conquistare l'importante roccaforte di Malta.
Vincenzo Anastagi, discendente di una antica famiglia di origine ravennate, fu ordinato cavaliere nel 1563, e successivamente si trasferì a Malta dove venne assegnato a un reparto di cavalleria.
Nei primi mesi del 1565, il Gran Maestro Jean de la Valette ricevette un rapporto dalle spie genovesi a Costantinopoli che preannunciava un'invasione imminente. De la Valette si occupò delle misure di difesa: reclutamento di soldati in Italia, accumulo di cibo, e accelerazione dei lavori di riparazione e ristrutturazione delle fortezze di San Angelo, San Michele e Sant'Elmo, evacuazione dei civili e realizzazione della tattica della terra bruciata a Malta e Gozo.
Vincenzo Anastagi fu inviato in Sicilia in quell'occasione per reclutare mercenari e soldati. I suoi legami con la Sicilia, particolarmente con la città di Messina dove si trovava un ramo della sua famiglia di origine, consentirono allo stesso di reclutare un buon numero di soldati.
In seguito allo sbarco dei turchi avvenuto nel maggio del 1565, per il suo particolare legame con la Sicilia, fu di nuovo inviato dal Gran Maestro a ottenere rinforzi dal Viceré di Sicilia. Anastagi che cercava di convincere il viceré della possibilità di una vittoria ricorse a uno stratagemma, diminuì la cifra dei soldati ottomani, nella speranza di indurlo a inviare rincalzi.
Mentre, tuttavia, le truppe di rinforzo tardavano a giungere, l'esercito turco avanzava nel territorio maltese. Il 18 giugno venne preso forte S. Elmo. Dopo la presa del forte Mustafà suddivise le forze in tre gruppi: uno avrebbe attaccato Birgu e Mdina (i due borghi dell'isola), e gli altri due i forti rimanenti.
Anastagi che era stato assegnato alla difesa di Mdina, il 2 agosto, mentre i turchi avevano circondato Birgu e Mdina e, con i loro 64 pezzi d'assedio, fatto le città oggetto del più duro bombardamento che avesse la storia avesse conosciuto fino ad allora  (Balbi afferma che furono sparati oltre 130.000 proiettili solo di archibugio nel corso dell'assedio) quando venne lanciato il segnale d'assalto, si lanciò nella mischia e in quello che rimaneva delle mura, insieme agli altri difensori, riuscì a respingere gli assedianti dopo sei ore di battaglia corpo a corpo. Quel giorno si distinse tra i difensori per valore e coraggio.
Il 7 agosto Mustafà ordinò due massicci attacchi simultanei contro forte Senglea e contro la cittadella di Birgu che erano in procinto di cadere dopo sette ore di scontro incessante. Fu in quel momento che uscendo da Mdina, Vincenzo Anastagi, capitano della cavalleria, guidò con ardimento una carica di cavalleria, che cogliendo di sorpresa i difensori portò alla distruzione del grande accampamento turco di Marsa che venne dato alle fiamme. Venne distrutto anche l'ospedale da campo, e furono massacrati i soldati feriti e le guardie, gettando il panico nella retroguardia turca. Dal canto suo Mustafà, pensando che i cavalieri avessero ricevuto rinforzi, ordinò ai suoi uomini la ritirata dall'assalto ai due forti. Decise che da quel momento in poi avrebbe affidato il compito di continuare l'assedio alle sue artiglierie.
L'assalto turco alla fortezza di Birgu e Senglea sarebbe probabilmente riuscito se non fosse stato per l'intervento della cavalleria di Anastagi nell'accampamento di Marsa che dallo stesso Balbi è indicato come colui che quel 7 agosto fu il salvatore della giornata, che volgeva a sfavore per le truppe maltesi. I turchi ritornando negli accampamenti ebbero una sorpresa superiore alle aspettative: trovarono tutti i rifornimenti, vettovaglie e l'ospedale da campo distrutto.
Nelle parole di uno storico moderno: "Malta è sopravvissuta il 7 agosto soltanto grazie all'intrepida carica di Anastagi".Il 12 settembre la flotta turca lasciò l'isola.
Dopo aver ricoperto vari altri incarichi di responsabilità a riconoscimento del coraggio e della dedizione nella protezione della cristianità fu nominato sergente maggiore di Castel Sant'Angelo a Roma. Nel 1585-86 venne nominato capitano della Galera Capitana.
Il ritratto, è stato dipinto da El Greco tra il 1571 e il 1576. Caratteristico intenso e vivace in stile, risale probabilmente agli ultimi anni di El Greco in Italia.
(EN)  Bradford, Ernle, Ernle Bradford (1961). The Great Siege: Malta 1565. Wordsworth 1999. ISBN 1-84022-206-9.
Rossi, Ettore, “L'Assedio di Malta nel 1565 secondo gli storici ottomani”, in Malta Letteraria, 1926.
Il Centro studi Ufo (CSU) è stata un'associazione, costituita da soci e da collaboratori interessati al problema ufologico, attiva a Locarno,  Svizzera fino a fine 2004.
Il CSU è nato il 9.11.1998, con lo scopo di raggruppare appassionati e ricercati di ufologia della Svizzera Italiana.
Obiettivo del Centro era la promozione dello studio del fenomeno UFO, attuato anche grazie a diversi incontri con ufologi affermati (uno su tutti quello con Michael Hesemann nell'anno 2000). Il tema prediletto del centro è stato la ricostruzione dell'incidente di Roswell, soprattutto attraverso lo studio delle testimonianze del colonnello Philip J. Corso.
Nel 2005 il CSU si è trasformato, diventando Associazione Orizzonti Misteriosi. Questa associazione non si occupa più solamente di "problematiche" ufologiche, ma anche dello studio e della divulgazione dei fenomeni inspiegati e dei cosiddetti "temi di confine", che riguardano gli aspetti misteriosi della realtà (ad esempio: archeologia non convenzionale, egittologia, ufologia, ecc.).
Durante i circa sei anni di attività, il CSU ha avuto due presidenti, Gianco Scolari e Franco Mondini
La sede centrale del CSU si trovava a Locarno in un vecchio rifugio nucleare, ribattezzato "Area 51", come la ben più famosa base militare statunitense.
I bollettini sociali del CSU (pubblicazione irregolare) sono conservati presso l'Archivio di Stato del Canton Ticino a Bellinzona.
Sergio Nesi (Corticella, 25 maggio 1918 – Bologna, 14 dicembre 2013) è stato un militare, scrittore e ingegnere italiano. È stato un ufficiale prima della Regia marina e poi della Xª Flottiglia MAS della Repubblica Sociale Italiana.
Entrato in Accademia Navale nell'agosto 1937, in quello che sarà chiamato corso "Alcione", ne esce come aspirante guardiamarina proprio allo scoppio del conflitto nel giugno 1940. È stato imbarcato sull'incrociatore Montecuccoli con l'incarico di direttore del tiro (balistica) contraereo fino al luglio 1943.
Alla data dell'Armistizio si trova con il grado di tenente di vascello a Portorose, per frequentare il corso di Osservazione Aerea della Marina Militare.
A novembre viene chiamato dal Ministero della Marina della Repubblica Sociale Italiana per riprendere servizio, questa volta presso la Xª Flottiglia MAS alle dirette dipendenze delle Medaglie d'Oro al Valor Militare Junio Valerio Borghese e Mario Arillo.
Nel marzo 1944 assume il comando della Base Operativa Sud di Fiumicino, situata presso Villa Torlonia sul lago di Traiano, per operare contro le forze da sbarco Alleate ad Anzio e Nettuno fino a giugno, quando le forze alleate entrano in Roma. Il 14 maggio, alla guida dello SMA 318, dopo aver avvistato una corvetta nemica erroneamente identificata inizialmente con un trasporto truppe, manovrò lo SMA per avvicinarla. Pur essendo stato avvistato dai nemici lo SMA proseguì la propria rotta di avvicinamento fino a giungere a poche decine di metri da cui sganciò le proprie bombe a getto centrando e affondando l'imbarcazione. Per questa azione Nesi fu decorato con la medaglia d'argento al valor militare.
Nel novembre 1944 viene inviato alle dirette dipendenze del capitano di corvetta Aldo Lenzi, altro specialista dei mezzi d'assalto, a comandare la base dei mezzi d'assalto di superficie di Brioni. Il 13 aprile 1944 lasciò il comando della Base "Est" al Sottotenente di vascello Mario Cavallo per prendere parte all'ultima missione della Xª Mas in Adriatico.
L'azione che inizialmente doveva svolgersi contro il traffico navale al largo di Pescara vista la preponderante presenza Alleata fu limitata alla più vicina Ancona e si svolse il 14 aprile. I due SMA impiegati per l'azione però non ebbero fortuna ed uno dovette fermarsi ancora al largo di Ancona per un'avaria mentre il secondo, al comando di Nesi, affiancato da Perbellini fu presto avvistato e investito dal fuoco di mitragliatrici. Colpito lo SMA Nesi ebbe solo il tempo di gettare in mare alcune bottiglie fasciate nel tricolore contenenti messaggi di dalmati ed istriani. Entrambi gli equipaggi partiti da Brioni furono presi prigionieri dagli Alleati ed inviati in campo di prigionia.
Ha passato la prigionia in Algeria nel 211 POW e poi nel Campo 'S' a Taranto, dal quale evase nell'aprile 1946.
Radiato inizialmente dai ruoli della Marina e poi posto in congedo assoluto, ha lavorato come operaio fuochista nello zuccherificio di Bologna, laureandosi al contempo in ingegneria civile.
Assunto nel genio civile di Bologna è entrato nei ruoli del Ministero dei lavori pubblici nel 1952, è andato in quiescenza nel 1973 come direttore generale. Ha lavorato presso gli uffici del Genio Civile di Bologna, Piacenza, Parma, Nuoro, Ravenna e presso il Magistrato per il Po a Parma.
Una volta in pensione ha scritto diversi libri sulla Decima Flottiglia MAS, ante e post 8 settembre.
Il libro Decima flottiglia nostra... è diventato il testo ufficiale dell'Ufficio Storico della Marina per quanto riguarda la storia dei mezzi d'assalto nel periodo 1943-1945.
Decima flottiglia nostra..., Mursia, Milano, 1986, poi ristampato da Lo Scarabeo, Bologna, 2008 ISBN 978-88-8478-115-4
Un Alcione dalle Ali Spezzate, la caduta, Bologna, 1989, poi ristampato da Lo Scarabeo, Bologna, 2003 ISBN 88-8478-060-8
Rivisitando storie già note di una nota Flottiglia - parte prima, Lo Scarabeo, Bologna, 2000 ISBN 88-8478-000-4
Rivisitando storie già note di una nota Flottiglia - parte seconda, Lo Scarabeo, Bologna, 2000 ISBN 88-8478-001-2
Junio Valerio Borghese. Un principe, un comandante, un italiano, Lo Scarabeo, Bologna, 2004 ISBN 88-8478-066-7
Scirè. Storia di un sommergibile e degli uomini che lo resero famoso, Lo Scarabeo, Bologna, 2007 . ISBN 978-88-8478-093-5
Carlo De Risio, La X MAS contro gli anglo-americani dopo l'armistizio, su Nuova Storia Contemporanea, Anno XVII 1º gennaio- febbraio 2013
Santa Margherita di Atri è una piccola frazione del comune di Atri in provincia di Teramo, situata in campagna e distante circa 11 chilometri dal mare Adriatico.
Tra tutte le frazioni di Atri è la seconda più piccola dopo San Giacomo di Atri con circa 400 abitanti.
I centri vicini sono Fontanelle di Atri e San Giacomo di Atri. Il paese vanta inoltre piccole contrade, tra le quali Conicella, Falsacappa e la Contrada Bertolone.
La piccola frazione comprende solamente 5 vie: via Santa Margherita, via Cavoni, via Logge, via Niccolò degli Arcioni e via Melegnano. Quest'ultima è la via principale che indica anche il vecchio nome del paese, prima di assumere quello attuale del patrono protettore.
la Sagra degli Arrosticini e del Formaggio Pecorino, molto conosciuta nella Provincia di Teramo, che ogni anno richiama numerosi visitatori.Si svolge inoltre una rassegna di teatro dialettale, con Premio melegnano, e varie manifestazioni sportive.
La stazione di Etchū-Miyazaki (越中宮崎駅 Etchū-Miyazaki-eki?) è una fermata ferroviaria della cittadina di Asahi, nel distretto di Shimoniikawa della prefettura di Toyama, in Giappone. Si tratta della stazione più a est della prefettura di Toyama, e quindi della regione dello Hokuriku. La struttura è gestita dalla JR West e serve la linea principale Hokuriku.
A partire dal 2015 la gestione della stazione verrà ceduta dalla JR West alla società ferroviaria ferrovia Ainokaze Toyama a gestione territoriale, in concomitanza con l'apertura dell'estensione dello Hokuriku Shinkansen da Nagano a Kanazawa.
La fermata è costituita da un marciapiede a isola con due binari passanti in superficie. Il fabbricato viaggiatori, contenente una piccola sala d'attesa e privo di biglietteria e distributore di biglietti, è su lato mare, e collegato alla banchina da una passerella.
Egidio Pisano, più noto con il diminutivo di Gigi, (Napoli, 5 marzo 1889 – Napoli, 31 maggio 1973), è stato un paroliere, comico e attore italiano.
Gigi Pisano debuttò giovanissimo, nel 1904, al café-chantant Sala Umberto di Napoli in qualità di comico dicitore del genere parodistico, molto in voga ai tempi, cui si dedicò per tutta la vita, sia come autore di testi, sia come artista esecutore.
Ben presto formò un duo con un altro attore, Cesare Faras, con il quale iniziò a esibirsi sui palcoscenici dell'avanspettacolo campano. Notato dal commediografo Raffaele Viviani, entrò nella sua importante compagnia teatrale e vi rimase per sette anni, durante i quali canta, recita e collabora con Viviani alla stesura dei testi.
Nella seconda metà degli anni venti, forma una sua compagnia e, dal 1927, inizia a collaborare con il giovane compositore Giuseppe Cioffi, così formando una delle coppie autoriali più importanti e celebri della canzone e del teatro leggero italiani, con centinaia di creazioni all'attivo, anche interpretate dai nomi più celebri del teatro napoletano, tra i quali è d'obbligo ricordare Nino Taranto e la sua interpretazione di Ciccio Formaggio.
La sensibilità di Gigi Pisano per i tempi comici si rivelò notevole, sia nelle creazioni, sia nelle interpretazioni, e i suoi titoli sono innumerevoli, comprendenti molti capolavori come N'Accordo in fa del 1927, Agata del 1937, ‘Na sera ‘e maggio del 1938 e la celeberrima La pansé del 1953.
Si è cimentato anche come attore al cinema apparendo in sette pellicole tra il 1949 e il 1956. Visse nella sua casa a Via Bari, 40.
La Venere Callipigia, o anche Afrodite Callipigia, dal greco Ἀφροδίτη Καλλίπυγος (Aphrodite Kallipygos), ossia "Afrodite dalle belle natiche" (καλός / kalόs = « bello », πυγή / pygḗ = « natica »), è una scultura marmorea di epoca romana databile al I-II secolo, e conservata nel museo archeologico nazionale di Napoli.Si tratta di una copia di un originale bronzeo di epoca ellenistica del III secolo a.C.
Rinvenuta nei pressi della domus aurea, la storia della scultura è pressoché ignota. Di certo si sa che risale all'epoca dell'imperatore Adriano e che al momento del ritrovamento era priva di testa. Nel 1594 così fu acquistata dalla famiglia Farnese, restaurata (con l'aggiunta del capo) e collocata al palazzo omonimo di Roma, inserendola così nella collezione di sculture archeologiche. Successivamente, nel 1786, fu trasferita nella città partenopea sotto il regno di Ferdinando IV di Borbone a seguito dell'eredità dell'intera raccolta farnesiana ottenuta qualche decennio prima da Carlo, figlio dell'ultima discendente della famiglia: Elisabetta Farnese.
In occasione di quest'ultimo spostamento, vi furono altri lavori di restauro eseguiti da Carlo Albacini. Fu sostituita nuovamente la testa, poi le braccia e una gamba. Nel 1792 la scultura si registra alla reggia di Capodimonte mentre dal 1802 è al palazzo degli Studi (oggi museo archeologico nazionale di Napoli), dove tuttora è esposta.
La dea è ripresa nell'atto di sollevare il suo peplo per scoprire i fianchi e le natiche e volgere lo sguardo dietro le spalle per osservarli (il cosiddetto rituale dell'anasyrma).
Il soggetto è stato più volte replicato nel corso della storia. Oltre alla versione napoletana, vi sono altre versioni anche seicentesche, come quelle di Jean-Jacques Clérion e François Barois.
Alan Scott è un personaggio immaginario, un supereroe dell'universo DC e il primo supereroe a portare il nome di Lanterna Verde.
Scott è stato un membro della Justice Society of America, cominciando da All Star Comics n. 3 (Inverno 1940). Ha servito nella squadra come comandante in seconda e ne è sempre stato un membro chiave.
Migliaia di anni fa, una "fiamma verde" cadde sulla Terra. La voce che ne uscì profetizzò che sarebbe entrata in azione tre volte: una volta per portare morte, una volta per portare vita e un'altra volta per portare potere. Nel 1940, dopo aver compiuto i due terzi della profezia, la fiamma si modellò e prese la forma di una lanterna di metallo, che cadde nelle mani di Alan Scott, un giovane ingegnere ferroviario. Seguendo il collasso di un ponte ferroviario, la fiamma istruì Scott su come modellare un anello dal metallo della lanterna donandogli i fantastici poteri del supereroe Lanterna Verde. Indossò un costume colorato (a differenza dei suoi successori, utilizzava sia il rosso che il viola, oltre al verde) e divenne un combattente del crimine.
Durante il 1940, Lanterna Verde sembrò alternare avventure pericolose - in particolare quando appariva il suo arcinemico Solomon Grundy - e avventure-commedia, a volte includendo la sua spalla, Doiby Dickles.
Alan Scott è stato membro della Justice Society of America nel 1951 quando la squadra fu oggetto di inchiesta da parte del "Joint Congressional Un-American Activities Committee", un'organizzazione fittizia basata sulla vita reale della House Un-American Activities Commettee ma creata, stando alle sue dichiarazioni, dopo la morte del senatore Joseph McCarthy su Terra 2. La JSA era accusata di avere simpatie comuniste e gli fu chiesto di rivelare le loro identità. La JSA declinò la richiesta e la maggior parte dei membri si ritirò negli anni cinquanta.
Un pezzo di continuità retroattiva riempie la storia di Scott: l'All-Star Squadron Annual n. 3 stabilisce che la JSA combatté un essere chiamato Ian Karkull che li impregnò di energia che ritardò il loro invecchiamento, permettendo a Scott e a molti altri di rimanere attivi fino al tardo XX secolo senza infermità. Gli eventi di quest'incidente portarono Scott ad allontanarsi per un po' dalla Justice Society, e questo spiega perché il personaggio sparì dalla circolazione per qualche tempo.
Durante questo periodo, lui e il suo amico Jay Garrick (conosciuto come Flash) ebbero un incontro con Abin Sur, la Lanterna Verde che precedette Hal Jordan; seguendo un criminale sulla Terra, l'anello di Sur fu immobilizzato dal suo nemico che gli creò una barriera gialla intorno. Sur quindi prese in prestito l'anello di Scott mentre lui e Jay Garrick erano a terra svenuti. Col nuovo anello, che non aveva come limite il colore giallo, Sur fu in grado di prendere il suo nemico di sorpresa e lo sconfisse, prima di restituire l'anello ad Alan e lasciare la Terra.
La squadra, riformata negli anni sessanta con Scott come membro, sebbene si sappia poco delle loro avventure durante quel periodo, combatté per la salvezza dei suoi membri con la Justice League, del mondo parallelo Terra 1, e qualche avventura fu condivisa da Scott con la sua controparte di Terra 1 Hal Jordan.
Dopo essere venuto a sapere dei Guardiani di OA e della vera natura dell'anello, Alan Scott venne fatto membro onorario del Corpo delle Lanterne Verdi.
Dalla fine degli anni '40 agli anni '70 Scott diresse la Gotham Broadcasting Company (GBC), che finì rovinata dai debiti. Lo Psico-Pirata rese Alan temporaneamente pazzo e la JSA lo aiutò ricoverandolo. Jay Garrick lo aiutò facendogli iniziare una nuova carriera come scienziato, sebbene alla fine Alan riprese il controllo della GBC e la dirige tutt'oggi.
È stato infine rivelato che tra la fine degli anni cinquanta e gli inizi degli anni sessanta, Scott sposò una donna con due identità: Rose Canton, e i due ebbero due figli che diventati grandi divennero i supereroi Jade e Obsidian del team Infinity, Inc..
Negli anni ottanta Scott sposò la sua nemesi di lunga data, Molly Mayne, altrimenti conosciuta come The Harlequin, e si riconciliò con i suoi figli.
Alan Scott può utilizzare il suo anello per volare, attraversare la materia solida (muovendosi attraverso la quarta dimensione), paralizzare o accecare temporaneamente i nemici, creare raggi di energia, fondere i metalli come con una saldatrice e far esplodere gli oggetti, tra le altre cose. Può anche creare costrutti solidi limitati unicamente dalla sua immaginazione, come è solita fare la successiva Lanterna Verde Hal Jordan, e leggere la mente. 
Il suo anello ha una carica limitata e non funziona contro oggetti contenenti materiale ligneo o proveniente dalle piante. Questo perché la fiamma verde era un'incarnazione delle "cose che crescono verdi". Dopo molti anni, Alan interiorizzerà il potere della fiamma verde, noto come Cuore della Stella, aumentando i suoi poteri a dismisura e rallentando il suo invecchiamento.
In Kingdom Come di Alex Ross e Mark Waid, Alan Scott rigenera il costume di Lanterna Verde forgiando la batteria del potere e trasformandola in un'armatura autoalimentata (fonde l'anello del potere con la batteria).
Durante il corso della storia, si scopre che Alan ha istituito una città che orbita intorno alla Terra, che è un duplicato di Nuova Oa: la Città di Smeraldo. Essa è un prodotto della mente di Alan Scott e diviene il quartier generale della nuova Justice League.
Nell'universo Amalgam Alan Scott e Jim Hammond, la Torcia Umana originale della Marvel, si fondono creando la Lanterna Umana, eroe della Seconda guerra mondiale al pari di Supersoldato (Capitan America più Superman), Aquamariner (Sub-Mariner più Aquaman) e Whiz (la Trottola (Robert Frank) più Flash Jay Garrick), membro del team d'eroi All-Star Winners Squadron (All-Winners Squad della Marvel più All-Star Squadron DC).
(EN) The Great Book of Oa, su glcorps.dcuguide.com. URL consultato il 13 agosto 2008 (archiviato dall'url originale il 1º luglio 2005).
(EN) Green Lantern Comic Books, su comics-db.com. URL consultato il 13 agosto 2008 (archiviato dall'url originale il 27 settembre 2007).
(EN) The Green Lantern Shrine, su members.tripod.com (archiviato dall'url originale il 13 maggio 2011).
La dodicesima edizione televisiva del concorso Sanremo Giovani si è svolta a Sanremo dal 17 dicembre al 21 dicembre 2018, con quattro puntate nella fascia pomeridiana dal 17 al 20 dicembre con la conduzione di Luca Barbarossa e Andrea Perroni, mentre le due serate finali il 20 e il 21 dicembre sono state condotte da Pippo Baudo e Fabio Rovazzi. L'evento è stato trasmesso su Rai 1 e Rai Radio 2. Come annunciato a luglio 2018, il concorso ha sostituito la sezione Nuove Proposte del Festival di Sanremo.Durante tutte le serate, i 24 finalisti del concorso, che sono stati selezionati da una commissione musicale fra 677 candidati, si sono esibiti e sono stati valutati da una giuria. I vincitori delle due serate, Einar e Mahmood, hanno guadagnato il diritto di partecipare con un nuovo pezzo al Festival di Sanremo 2019. Nel corso delle due serate sono stati anche annunciati gli altri 22 partecipanti al Festival. 
Ecco Sanremo Giovani è il nome delle strisce pomeridiane in onda dal 17 al 20 dicembre 2018 condotte da Luca Barbarossa affiancato da Andrea Perroni. In ognuna di queste puntate si sono esibiti 6 tra i 24 finalisti del concorso.
Le serate finali del concorso, dal titolo Sanremo Giovani, sono andate in onda il 20 e il 21 dicembre alle 21:25 con la conduzione di Pippo Baudo e Fabio Rovazzi. In ognuna delle due serate si sono esibiti 12 tra i 24 artisti già esibitisi nelle altre puntate di Ecco Sanremo Giovani e sono stati decretati i nomi dei due artisti (uno per serata) che si esibiranno al Festival di Sanremo 2019; inoltre, sono stati annunciati i nomi dei 22 artisti (11 per serata) che si esibiranno nella categoria Campioni.
La commissione musicale incaricata di selezionare gli artisti per Sanremo Giovani è stata composta da:
I primi tre classificati di ogni serata hanno guadagnato il diritto di partecipare al Sanremo Giovani World Tour, organizzato dalla RAI e dal Ministero degli affari esteri e della cooperazione internazionale con tappe nelle città di:
La Nissan Terrano II è un fuoristrada prodotto dal 1993 al 2006 dalla casa automobilistica Nissan; la denominazione Terrano II era riservata ai mercati di esportazione mentre sul mercato nazionale giapponese veniva commercializzato come Nissan Mistral.
Dal 1993 la produzione è stata spostata negli stabilimenti spagnoli per gli esemplari destinati al mercato europeo ed il modello, ridimensionato rispetto all'originale, ha assunto la denominazione di Terrano II. Per un certo periodo, sino al 1999 è stato venduto, grazie ad un accordo di collaborazione, anche con il marchio Ford, come Ford Maverick, tale denominazione verrà poi usata in Europa per indicare il Ford Escape in un'apposita versione per tale mercato. Con l'ultimo restyling, prima del termine della produzione, ha perso il numero romano venendo semplicemente stato rinominato Nissan Terrano.
Le caratteristiche principali sono: trazione posteriore permanente, trazione anteriore inseribile, motorizzazione diesel a 4 cilindri, cambio a 5 marce oppure automatico, riduttore per le marce ridotte, differenziale autobloccante posteriore, mozzi ruote anteriori fissi o automatici.
Data la concezione tradizionale di questo mezzo, la carrozzeria non è portante ed è imbullonata al telaio (quest'ultimo a longheroni saldati).
Sironta è uno strumento  di software P2P collaborativo per lo scambio, la creazione e l'editing di documenti che richiedono un lavoro di squadra.
Sironta contatta due o più utenti facendo in modo che, senza apportare alcuna modifica alla rete, possano condividere file di qualsiasi tipo e di qualsiasi dimensione in qualsiasi parte del mondo, senza violare le condizioni di riservatezza né l'NDA che possono avere queste documenti.
L'implementazione è disponibile in tre versioni per Linux, Windows e macOS. Tutte e tre le versioni possono essere scaricate dal sito web di Sironta.
Sironta è stato creato per soddisfare una necessità interna di Techideas. Techideas ha avuto difficoltà nel lavorare con membri di centri di ricerca diversi, sparsi in tutto il mondo. Collaborare per condividere informazioni, documenti e simulazioni in modo efficiente era un ostacolo insormontabile per gli strumenti a disposizione su Internet.
Nel novembre 2006,  Techideas inizia il progetto Sironta per uso interno. A causa del cattivo benvenuto che Sironta ha avuto, Techideas decide solo nel 2010 di pubblicare l'applicazione.
Dopo aver modificato un documento, solo modifiche vengono inviate attraverso la rete, non tutti i file completi.
Mantenere la riservatezza dei documenti e la condivisione di file. Non vi è nessuna perdita di informazioni.
Funziona con file di qualsiasi tipo di applicazione che si installa sul computer, da file sharing calendari (*. ics) ai file Matlab.
Facciamo un affare è stato un programma televisivo italiano di genere game show, in onda nel 1985 e 1986, in mattinata, su Canale 5. Il programma, condotto da Iva Zanicchi, ha segnato il debutto dell'"Aquila di Ligonchio" come conduttrice.Il gioco a quiz, tratto dal format statunitense Let's Make a Deal condotto da Monty Hall in onda a più riprese su vari network, può essere considerato un derivato del ben più noto Ok, il prezzo è giusto (in effetti, era registrato nello stesso studio di quest'ultimo). La meccanica del gioco era semplice: a concorrenti scelti casualmente tra il pubblico in sala erano proposti degli "affari", ovverosia, erano offerti loro dei premi di medio valore. Spettava, poi, al concorrente decidere se scambiarli con un premio misterioso celato dietro una delle tre "vetrine" che poteva essere notevolmente più ricco (come, ad esempio, un'automobile) o di scarso, o nullo, valore e comunque tendenzialmente ridicolo (per esempio, un'automobile vecchia privata di ruote, sportelli e parabrezza). Questa tipologia di affari poteva essere sostituita anche da minigiochi (come scegliere in quale busta fra tre era celato un assegno da parecchi milioni di lire o stimare entro un certo range il prezzo del premio offerto). Al termine del programma era, infine, proposto a un fortunato concorrente un "Super Affare" del valore di parecchie decine di milioni di lire. Il tutto consisteva nello scegliere la vetrina giusta, evitando il premio di medio valore e, chiaramente, quella vuota.
Georgetown è una città degli Stati Uniti, capoluogo della Contea di Sussex nello Stato del Delaware. Secondo una stima del 2006 effettuata dal Census Bureau, la popolazione della città era di 4.927 abitanti. Appartiene all'area micropolitana di Seaford.
Prima che il capoluogo della contea fosse posto a Georgetown, esso si trovava a Lewes, località sulla Baia del Delaware. Gli olandesi posero la loro prima colonia nel 1631 proprio a Lewes, che per lungo tempo rimase l'unico vero insediamento del Delaware. Quando William Penn formò le tre colonie meridionali della Pennsylvania, che adesso corrispondono proprio al Delaware, Lewes divenne il luogo più adatto per essere sede della Contea di Sussex.
Per tutto il corso del Settecento Lewes rimase sede della contea, sebbene fosse ben distante dagli insediamenti del centro, a circa un giorno di cammino. Alla crescita demografica della regione, la posizione di Lewes all'estremo est della contea divenne inutile e scomodo. Dopo una petizione lanciata dai residenti dell'ovest della contea al governo del Delaware, una legge approvata il 29 gennaio 1791 sancì la creazione di un nuovo capoluogo al centro del territorio. A quel tempo però, il territorio centrale era paudoso e inabitato, quindi furono ingaggiati dieci agenti per effettuare l'acquisto della terra e iniziare la costruzione del palazzo di giustizia e della prigione.
Il 9 maggio 1791 i dieci commissari con l'egida del governo acquistarono 308.000 m² di terreni. Uno di questi dieci, Rhodes Shankland, iniziò la progettazione della nuova città, che sarebbe dovuta stare equidistante da ogni confine. Alla fine Georgetown nacque nello spazio di un cerchio dal diametro di una miglia, con al centro il luogo designato da Shankland. Questa piazza è ora inserita nel registro del National Register of Historic Places. La nuova posizione si dimostrò subito efficace, e venne provato che si trovava effettivamente nel cuore della Contea di Sussex.
Il palazzo di giustizia e la prigione furono costruiti nella sezione sudest della città, mentre la sede della contea fu ufficialmente trasferita il 26 ottobre 1791, e chiamata Georgetown in onore del capo dei dieci commissari George Mitchell.
La città è sede di un'importante attività di allevamento di polli, i proprietà della Perdue Farms. L'impianto offre lavoro in gran parte a immigrati provenienti da Haiti e dal Guatemala. Di conseguenza, Georgetown non ha tutti i caratteri tipici di una città coloniale, ma ha un carattere spiccatamente industriale. Georgetown è inoltre sede della radio WZBH.
Secondo i rilevamenti dello United States Census Bureau, il comune si estende su una superficie totale di 10,7 km², tutti occupati da terre.
Secondo il censimento del 2000, a Georgetown vivevano 4.643 persone, ed erano presenti 957 gruppi familiari. La densità di popolazione era di 434,1 ab./km². Nel territorio comunale si trovavano 1.591 unità edificate. Per quanto riguarda la composizione etnica degli abitanti, il 56,19% era bianco, il 20,87% era afroamericano, il 2,07% era nativo, e lo 0,26% era asiatico. La popolazione di altre razze è pari al 20,61 dell'intera popolazione. La componente proveniente dall'America Latina corrisponde al 31,73% dell'intera popolazione.
Per quanto riguarda la suddivisione della popolazione in fasce d'età, il 25,4% era al di sotto dei 18 anni, il 14,3% fra i 18 e i 24, il 30,4% fra i 25 e i 44, il 16,1% fra i 45 e i 64, mentre il 13,8% degli abitanti ha oltre 65 anni. L'età media della popolazione è di 30 anni. per ogni 100 donne residenti c'erano 107,6 maschi.
Nel 2000, il 21,6% degli abitanti di Georgetown ha dichiarato di avere origini e parenti in Guatemala. Questa è la percentuale più alta degli interi Stati Uniti.
Paolo Battista Giudice Calvi (Genova, 1490 – Genova, 27 settembre 1561) fu il 62º doge della Repubblica di Genova.
Nativo di Genova intorno al 1490, la sua famiglia era dedita alla mercatura, ma il giovane Paolo Battista Giudice Calvi preferì impostare la sua vita più sul ramo militare. Il suo nome compare infatti tra gli ufficiali di marina, e poi con la nomina di capitano, durante le fasi cruciali del 1528 per la "riconquista dell'indipendenza" della Repubblica di Genova dalla Francia. Successivamente fu nominato tra gli ambasciatori di Genova presenti all'incontro di Bologna tra il papa Clemente VII e l'imperatore Carlo V.
Fu nominato doge di Genova con l'elezione del 4 gennaio 1561: la diciassettesima in successione biennale e il sessantaduesimo nella storia repubblicana.
Il suo dogato durò solamente poco più di otto mesi - il secondo doge a morire in carica dopo Pietro Giovanni Chiavica Cibo nel 1558 - a causa dell'aggravarsi del suo stato di salute che portarono al decesso il 27 settembre del 1561. Il suo corpo venne tumulato nella cappella di famiglia all'interno della basilica della Santissima Annunziata del Vastato.
 Sergio Buonadonna, Mario Mercenaro, Rosso doge. I dogi della Repubblica di Genova dal 1339 al 1797, Genova, De Ferrari Editori, 2007.
Ruth Teitelbaum (nata Lichterman) (1924 – Dallas, 1986) è stata una programmatrice statunitense. Fece parte delle ENIAC girl, divenendo, quindi, una delle prime programmatrici della storia.
La Teitelbaum si laureò presso l'Hunter College  con un bachelor in matematica. Fu assunta dalla Moore School of Electrical Engineering dell'Università della Pennsylvania per calcolare traiettorie balistiche. La Moore School venne finanziata dall'esercito americano durante la seconda guerra mondiale. Qui un gruppo di circa 80 donne lavorò manualmente calcolando le traiettorie balistiche con complessi calcoli differenziali. Queste donne erano chiamate computer donne (women computers). Nel 1945, l'esercito decise di finanziare un progetto sperimentale: il primo computer digitale interamente elettronico e sei dei "computer donna" furono scelte come prime programmattrici del progetto. 
Teitelbaum venne selezionata tra le prime programmatrici per ENIAC, il primo computer digitale interamente elettronico. Il computer era un'enorme macchina di 40 pannelli neri da 8 piedi. Le programmatrici dovevano condurre fisicamente il programma balistico utilizzando 3000 interruttori e dozzine di interruttori e "cassetti" digitali per instradare i dati e gli impulsi del programma attraverso la macchina.
Assieme a Marlyn Meltzer, la Teitelbaum faceva parte di un'area speciale del progetto ENIAC. Usando la tecnologia analogica, calcolarono le equazioni delle traiettorie balistiche. Nel 1946 il computer ENIAC fu presentato alla stampa. Le sei donne furono la sola generazione di programmatrici a programmare l'ENIAC e continuarono a insegnare programmazione.
Le altre sei donne che lavorarono all'ENIAC furono Jean Bartik, Betty Holberton, Kathleen Antonelli, Marlyn Meltzer e Frances Spence.
Sebbene svolse un ruolo fondamentale nella nascita dei computer, non le venne riconosciuto il giusto merito alla creazione dell'ENIAC.
Nel 1997 è stata inserita nel Women in Technology International Hall of Fame, assieme alle altre cinque programmatrici dell'ENIAC. Il marito della Teitelbaum ha accettato il premio dedicato alla sua memoria.
Gaetano Grano (Messina, 21 novembre 1754 – Messina, 13 marzo 1828) è stato un latinista e letterato italiano.
Fu inoltre storico, antiquario, studioso di numismatica e paleografia, di storia naturale, fisica, filosofia e legge.
Terzultimo genito  di una nobile casata siciliana, fu educato dai Gesuiti, fu precettore di retorica nella Reale Accademia Carolina, della quale, nel 1780, gli fu conferita la carica di bibliotecario, che mantenne fino alla morte nel 1828. Nel 1784 si laureò in medicina. Priore di S. Maria della Latina nel 1786. Nel 1789 è nominato Giudice ecclesiastico della Regia Udienza e nel 1791 divenne Giudice delegato della Regia Monarchia in Messina. Fu nel 1806 tra i fondatori del Museo Civico Peloritano. Nel 1814 venne fatto membro della commissione per la compilazione dei codici del Regno delle Due Sicilie. Fu più volte Presidente dell'Accademia Peloritana dei Pericolanti e Socio dell’Accademia degli Zelanti di Acireale. Giudice Interino del Regio Tribunale di Monarchia in Sicilia nel 1817 e sempre nello stesso anno divenne Abate-Regio Priore di S. Andrea di Piazza, fu inoltre Vescovo in Partibus della Santissima Basilica di Terra Santa, Consigliere del Re delle Due Sicilie Ferdinando IV di Borbone e nel 1821 Luogotenente Generale in Sicilia, (Viceré), carica da lui rifiutata. .
Fu in corrispondenza con numerosi personaggi di rilievo della cultura del tempo come Domenico Scinà, il Landolina ed il Gregorio. In particolar modo collaborò con Jakob Philipp Hackert per la stesura delle “Memorie De' Pittori Messinesi 1792”, dove il Grano vi soppresse il proprio nome all'atto della pubblicazione e come riconobbe lo stesso Hackert, “le notizie per la stesura di un così corposo testo gli venivano dal Monsignor Gaetano Grano.” Collaborò anche con l'Abate Lazzaro Spallanzani contribuendo non poco allo svolgimento del testo “Viaggi alle due Sicilie e in alcune parti dell'Appennino”. . Nella sua dimora, Palazzo Grano .era presente una delle più pregiate collezioni naturalistiche del meridione oltre ad una splendida pinacoteca dove tra gli altri spiccava una tela del Tintoretto. Collezione dispersa in seguito, dal pronipote il Cav. Giuseppe Grano-Castelli. Monsignor Grano pubblicò poco dei suoi lavori. Di lui si ricorda “L'Orazione per la morte di Carlo III di Borbone”, Napoli 1789; “Osservazioni sugli ultimi terremoti del Perù paragonati con quei di Sicilia e Calabria” 1797, che possono leggersi nell'ottantesimo volume del “Giornale letterario di Napoli”. Scrisse la “Guida alla Città di Messina” pubblicata nel 1826, anche per questa opera il Grano volontariamente vi soppresse il nome. Si ricordano Le Iscriptiones e i Carmina che furono raccolti da Giovanni Rosso e portati alla pubblicazione postumi nel 1829. Solo 180 anni dopo sono stati ripubblicati i testi:  Memorie De' Pittori Messinesi e la Guida alla Città di Messina, con il suo nome.
Un busto in marmo, opera del Franzoni, discepolo del Canova e di Bertel Thorvaldsen, fu posto per volontà del senato cittadino nella sala del Museo Civico Peloritano, busto distrutto nel disastroso terremoto di Messina  del 1908.
Anche l'Accademia Peloritana dei Pericolanti commissionò un ritratto di Monsignor Grano e ugualmente questa opera andrà  persa nel terremoto del 1908.
Mentre il Monumento funebre in marmo sempre del Franzoni un tempo collocato nella chiesa di S. Nicolò dei Cistercenzi, si trova oggi presso il Museo Regionale di Messina.
Giuseppe Noto, Elogio del dotto prelato monsignore don Gaetano Grano, Firenze, co' tipi di G. Marenich, 1828.
L. Lanzi, Storia pittorica della Italia dal risorgimento delle belle arti fin presso al fine del XVIII. Secolo, Volumi 5-6, N. Capurro, 1816.
La Duchessa di Amalfi (titolo originale inglese: The Tragedy of the Dutchesse of Malfy) è una tragedia del drammaturgo inglese John Webster (1580 circa – 1634 circa), rappresentata nel 1614 nel Blackfriars Theatre e pubblicata nel 1623.
La tragedia prende spunto da un fatto storico accaduto ad Amalfi ai primi del XVI secolo riguardante Giovanna d'Aragona, figlia dello sfortunato Enrico d'Aragona a sua volta figlio naturale del re di Napoli Ferrante I. Giovanna nel 1497 aveva sposato il duca d'Amalfi don Alfonso Todeschini Piccolomini, di cui rimase però vedova poco dopo il matrimonio. L'aiuto nell'amministrazione dei suoi beni, prestatole dal maggiordomo di corte, il patrizio napoletano Antonio Beccadelli di Bologna, si trasformò in un legame affettivo: i due si sposarono clandestinamente ed ebbero due figli. La notizia del matrimonio venne tuttavia conosciuta dal fratello di Giovanna, il cardinale Luigi d'Aragona, il quale, disapprovando il legame per motivi di rango sociale, si ritiene abbia fatto uccidere la sorella, i suoi tre figli, e lo sposo morganatico che era riuscito a espatriare nel Ducato di Milano. Nel 1510, al momento dei tragici eventi, l'unico fratello vivente di Giovanna era il cardinale Luigi: l'altro fratello Carlo, marchese di Gerace, nato dopo la morte del padre, era deceduto nel 1501.
La vicenda della sventurata duchessa d'Amalfi era stata narrata da Matteo Bandello (Novelle, Novella XXVI, Il signor Antonio Bologna sposa la duchessa di Malfi e tutti dui sono ammazzati). Webster l'aveva tuttavia conosciuta attraverso Il Palazzo del piacere (titolo originale The Palace of Pleasure), di William Painter.
Ferdinando, duca di Calabria, e il fratello cardinale non vogliono che la loro sorella duchessa d'Amalfi, vedova, passi a nuove nozze perché — come sarà spiegato alla fine — sono gli unici eredi delle sue ricchezze; inoltre il duca nutre per la sorella una morbosa gelosia. La sorella, tuttavia, ama Antonio, il maggiordomo di corte, e lo sposa in segreto.
I fratelli, che vivono a Roma, apprendono la notizia del matrimonio della duchessa e della nascita di un erede, da Daniele Bosola, sovrintendente ad Amalfi alle scuderie della duchessa e spia di Ferdinando. Irato, il duca dapprima vorrebbe far uccidere la sorella, poi decide di rimandare il delitto per conoscere il nome del marito: si reca ad Amalfi, insulta la sorella e le dona un pugnale perché si uccida. La duchessa decide di fuggire col marito ad Ancona. Si era confidata tuttavia ingenuamente con la spia Bosola, rivelandogli che Antonio è suo marito; grazie alla delazione di Bosola la duchessa e il marito sono raggiunti a Loreto, e mentre Antonio riesce a mettersi in salvo dirigendosi verso Milano, la duchessa viene catturata,  per ordine dei fratelli, e rinchiusa in una cella del castello dove Bosola la strangola.
Dopo il delitto, il duca impazzisce. Bosola, incaricato dal cardinale di uccidere Antonio, si reca a Milano; tormentato dal rimorso, per riabilitarsi decide di salvare la vita ad Antonio, ma per un errore uccide proprio colui che voleva salvare. Disperato e furioso Bosola allora uccide il cardinale; viene a sua volta pugnalato dal duca, che tuttavia riesce a uccidere prima di morire egli stesso per le ferite.
The duchess of Malfi: a tragedy, in five acts by John Webster; adapted for modern performance, with remarks by D. G, London: T. H. Lacy, 1850
The Duchess of Malfi, by John Webster; with introductory essays by George Rylands and Charles Williams, London: Sylvan Press, 1945
The Duchess of Malfi, Università di Roma, anno accademico 1964-65, testo, versione e saggio critico a cura di Gabriele Baldini, Roma: E. De Santis, 1965
The Duchess of Malfi; edited by John Russell Brown, London: Methuen, 1969 (Ripr. dell'edizione di London: N. Okes, 1623), ISBN 041629880X
La duchessa di Amalfi, versione italiana di Luigi Gamberale, Pescara: Stabilimento Arte della Stampa, 1916
La duchessa di Amalfi; a cura di Luca Scarlini, traduzione di Giorgio Manganelli, Torino: Einaudi, 1999, ISBN 88-06-13373-X, ISBN 9788806133733
La duchessa di Amalfi; a cura di Serena Cenni; traduzione di Valentina Poggi, Venezia: Marsilio, 2010, ISBN 9788831706735
Ettore Allodoli, «Duchessa di Amalfi (The Duchess of Malfi)». In: Dizionario Bompiani delle Opere e dei Personaggi di tutti i tempi e di tutte le letterature, Milano: Bompiani, 2005, vol. III, pp. 2759-2760, ISSN 1825-7887.
(EN) The Duchess of Malfi di John Webster, testo in lingua originale nel Progetto Gutenberg, su gutenberg.org.
L'Associazione Calcio Dilettanti Treviso, nota semplicemente come Treviso, è una società calcistica italiana di Treviso, erede dello storico Foot-Ball Club Treviso, fondato nel 1909.
Il Treviso Foot-Ball Club 1993 ha disputato un campionato di Serie A nella stagione 2005-06 a causa del Caso Genoa, per poi retrocedere in Serie B e fallire nuovamente nel 2009. La società è stata rifondata come Associazione Sportiva Dilettantistica Treviso 2009 ed è ripartita dal girone B del campionato di Eccellenza Regionale del Veneto. Nelle stagioni successive riuscì a raggiungere nuovamente il calcio professionistico disputando il campionato di Lega Pro Prima Divisione nella stagione 2012-13, ma il 19 luglio 2013 il Football Club Treviso è stato escluso dai campionati ad opera della FIGC in seguito al mancato ricorso contro l'esclusione dalla Lega Pro per dissesto economico-finanziario, e la sua squadra è stata conseguentemente sciolta dal Presidente federale. Nell'estate dello stesso anno è stato fondata l'Associazione Calcio Dilettanti Treviso, con un chiaro riferimento alla denominazione sociale mantenuta tra il 1935 e il primo fallimento societario del 1993.
I colori sociali sono il bianco e il celeste. Gioca gli incontri casalinghi presso lo stadio Omobono Tenni di Treviso.
Assieme alla Pistoiese (1980-1981), al Carpi (2015-2016) e al Benevento (2017-2018) è una delle quattro squadre che finora ha disputato solo un campionato di Serie A, in particolare nella stagione 2005-2006 dall'inizio del girone unico nel 1929.
Il calcio a Treviso venne per la prima volta praticato nel 1896 quando ebbe luogo il Concorso Interprovinciale Ginnastico FGNI, competizione alla quale parteciparono tre polisportive ginniche trevisane che praticavano il calcio in forma non ufficiale: il Pio Istituto Turazza (nato nel 1857), la Società Ginnastica Velocipedistica Trevigiana ed il Vittorio Veneto.
Nei primi anni del Novecento si formarono diverse squadre di calcio nel territorio trevisano e così nel 1909 si arrivò alla fondazione ufficiale del Foot Ball Club Treviso. Frattanto si formarono in città nuove squadre, come la Tarvisium che per prima adottò i colori biancocelesti. Nessuna società partecipò al campionato italiano, infatti disputarono solo incontri amichevoli, e, conseguentemente, i migliori talenti furono costretti ad emigrare.
Nel 1914, prima che scoppiasse la Prima guerra mondiale, il Treviso si iscrisse alla Promozione, e l'anno successivo alla Coppa Veneto arrivando secondo dietro il Padova.
Nel 1919, finita la guerra, il Treviso disputò il campionato di Promozione conquistando la terza posizione. Intanto si inaugurò il primo campo di calcio recintato a San Lazzaro, nelle immediate vicinanze di Treviso. Sempre nel 1919, il Treviso vinse la Coppa Appiani sconfiggendo il Padova, il Bologna ed il Modena.
Nel 4 giugno 1922 il Treviso giocò il suo primo incontro internazionale vincendo in casa contro il Meteor Vienna (4-0). Il settore giovanile, che nel frattempo venne formato, ebbe subito buoni risultati. Nel 1923 il Treviso partecipò al campionato di seconda divisione e qualche anno dopo passò in prima divisione, centrando un prestigioso secondo posto alle spalle del Vicenza.
Nel 1933 viene inaugurato il nuovo stadio cittadino, in via Ugo Foscolo. Nel 1935 la società cambiò la denominazione della ragione sociale da Treviso F.B.C. ad Associazione Calcio Treviso. Nel 1936 il Treviso partecipò alla Coppa Italia e si iscrisse alla Serie C, suddivisa in tre gironi. Tra gli anni trenta e quaranta la promozione in Serie B venne più volte quasi centrata.
Nel secondo dopoguerra, il Treviso fece alcuni campionati di Serie B (con più gironi) e Serie C, per tornare al campionato cadetto a girone unico nel 1950.
Dal campionato 1950-51 il Treviso venne allenato da Nereo Rocco, ottenendo il sesto posto al termine della successiva stagione, un piazzamento di tutto rispetto nella categoria cadetta. Buona anche la stagione seguente, sempre con il paron in panchina, con la nona posizione.
Nella stagione 1953-54, dopo la partenza di Rocco, il Treviso si salvò proprio all'ultima giornata, ma l'anno seguente, con un disastroso girone di ritorno, arrivò la retrocessione in Serie C.
Dopo la retrocessione, nel periodo 1955-1985, il Treviso navigò stabilmente per tanti anni in Serie C con qualche brusca caduta in Serie D.
Negli anni ottanta, dopo la retrocessione nel campionato 1984-1985 in Serie C2, si susseguirono diverse crisi finanziarie che avrebbero potuto portare la società sull'orlo del baratro.
Nel 1991, nonostante i buoni auspici di riportare grande il Treviso, arrivò la retrocessione nel campionato di Interregionale. Il Treviso restò per quattro anni in Interregionale, fino al 1995, ma intanto accaddero nuovi fatti sul fronte societario.
Dopo la condanna al fallimento della Treviso S.p.A. nei primi mesi del 1993, però una nuova società, il Treviso Foot-Ball Club 1993, ne salda i debiti e rileva il titolo sportivo. L'artefice della rinascita della squadra biancoceleste è il presidente Giovanni Caberlotto.
Tra il 1994 ed il 1997 il Treviso, con Giuseppe Pillon in panchina, riesce a realizzare una straordinaria cavalcata, vincendo tre campionati di fila e passando dai dilettanti alla Serie B in soli tre anni. Nel 1994 arriva anche la Coppa Italia Dilettanti, battendo l'Imolese. Nel corso dell'anno 1997 scompare l'amato presidente Giovanni Caberlotto.
Dall'agosto 1997 al febbraio 1998 la squadra traslocò provvisoriamente allo stadio Comunale di Monigo, campo adibito al gioco del rugby, causa ristrutturazione dell'impianto cittadino. In serie cadetta resta dal 1997 al 2001, sfiorando per due anni, sotto la guida di Gianfranco Bellotto (nel 1999 e nel 2000), la promozione in Serie A.
Nel 2001 la squadra si piazza quartultima e retrocede in Serie C1, malgrado l'esonero, a inizio primavera, del tecnico Elio Gustinetti, sostituito da Mauro Sandreani.
Nel 2003 la squadra ritorna in B, ottenendo la promozione grazie ad una squadra di buon livello (ne fanno parte Gallo, Bianco, Foggia, Chianese, D'Agostino, Galeoto) guidata dal tecnico italo-argentino Aldo Ammazzalorso.
Dal 1997 al 2003 si sono affermati nel Treviso buoni giocatori come Massimo Gobbi, Pasquale Foggia e Barreto. Nelle file del Treviso ha giocato anche Luca Toni, il quale dimostrò definitivamente il proprio valore attraverso una stagione in Serie B in cui segnò 15 reti.
La seconda stagione in B dopo la promozione dalla C1 del 2003, iniziò con pessimi risultati sotto la guida di Giancarlo D'Astoli, ma finì inaspettatamente in trionfo dopo una stagione assolutamente positiva. La squadra, allenata da Giuseppe Pillon e guidata in attacco dai brasiliani Barreto e Reginaldo, chiuse la stagione a 64 punti, conquistando così l'accesso alla semifinale dei play-off contro il Perugia. La partita di andata, giocata in uno stadio Tenni pieno in ogni ordine di posto, si concluse con una sconfitta per 1-0 e il ritorno a Perugia terminò con il risultato di 2-0 per gli umbri. Tuttavia, nell'estate 2005, alla fine del campionato di Serie B, a seguito della revoca della promozione in Serie A del Genoa e del Torino, il Treviso ottenne d'ufficio, insieme all'Ascoli e per la prima volta nella propria storia, la promozione in massima serie.
La stagione 2005-2006 del Treviso, però, si rivelò sin dall'inizio negativa per una serie di fattori quali l'inesperienza dell'organico (nella rosa figuravano giovani del calibro di Acquafresca, Dossena, Handanovic, Maggio) e l'impossibilità di cominciare la stagione tra le mura amiche del Tenni. Nonostante in città si vivesse un clima di grande entusiasmo per la prima stagione in massima serie, la società non mise a colpo grandi acquisti, anche se Setten comprò giocatori all'altezza del torneo. Arrivarono tra i pali Samir Handanovič, in difesa Andrea Dossena e William Viali, a centrocampo i due gemelli Antonio ed Emanuele Filippini e Pinga, mentre il reparto subito più carente era l'attacco, dove arrivò il solo Dino Fava Passaro, presentato come il bomber che con le sue reti avrebbe salvato la squadra, che invece retrocesse in Serie B con cinque giornate di anticipo rispetto alla fine del campionato. A nulla servirono gli esoneri di due allenatori, Ezio Rossi ed Alberto Cavasin, nel corso della stagione, ed il forte stravolgimento della squadra durante il calciomercato di gennaio 2006, con l'arrivo, tra gli altri, nientemeno che di Christian Maggio, Gianni Guigou, Matteo Sereni, Walter Baseggio ed il cavallo di ritorno Borriello. Nell'estate 2006, in seguito allo scandalo nel calcio italiano, il Treviso fu inizialmente riammesso in Serie A dalla sentenza di primo grado della CAF, che aveva stabilito la retrocessione in Serie B per illecito di Juventus, Fiorentina e Lazio; la decisione fu però annullata dalle sentenze di appello, che revocarono la condanna al declassamento in serie cadetta di Fiorentina e Lazio, disponendo la retrocessione della sola Juventus. Il Treviso, ultimo classificato in Serie A nella stagione sportiva, sarebbe stato ripescato solo in caso di tre retrocessioni a tavolino, e perciò fu costretto ad affrontare la serie cadetta.
Nel campionato di Serie B 2006-2007 l'avvio del Treviso non è stato dei migliori, così la dirigenza, in seguito ad un rocambolesco pareggio a Pescara il 6 novembre con il Treviso in vantaggio di 2 reti e con un uomo in più in campo, ha deciso di licenziare l'allenatore Diego Bortoluzzi per richiamare Ezio Rossi, che già aveva allenato i veneti all'inizio della stagione precedente. Da dicembre 2006 a febbraio 2007 la squadra sembra aver trovato equilibrio, come dimostra la striscia positiva di 8 risultati utili consecutivi, interrotta con la sconfitta interna per 2-1 contro il Crotone il 3 marzo. Il 3 giugno, vincendo 2-1 a La Spezia, il Treviso conquista la matematica salvezza.
La stagione successiva vede ai nastri di partenza una squadra completamente rinnovata e rinforzata con l'obiettivo dichiarato di conseguire la promozione. Ecco quindi i ritorni di Bepi Pillon in panchina e di Barreto in attacco, le conferme di Guigou e Russotto a centrocampo, gli innesti di giocatori di alto livello come Calderoni, Scurto e Piá nei punti nevralgici del campo, senza trascurare la politica dei giovani con l'arrivo del capitano della Primavera juventina, Venitucci, e del promettente difensore Bonucci.
In campionato il Treviso fu costantemente invischiato nella lotta per non retrocedere, Pillon e la squadra furono perennemente sotto accusa e la rivoluzione di gennaio in cui lasciarono la Marca sei giocatori arrivati in estate e il capitano William Viali. La Serie B 2007-2008 si concluse con la squadra diciassettesima a pari punti con i cugini del Vicenza.
Il 1º marzo 2008 si diffonde la notizia secondo la quale Ettore Setten stava per lasciare la presidenza: la società sembrava interessare ad una cordata di imprenditori, rappresentati da due liberi professionisti romani, Riccardo Canuti, "presidente", e Stefano Santilli, "vice presidente".. Ma dopo aver constatato la reale esposizione passiva della società ed alcune scelte non condivise su alcuni giocatori, i rappresentanti Canuti-Santilli si ritirano dopo aver versato a Setten la somma di 1,2 milioni di euro con la quale riesce a concludere comunque la stagione.
La stagione 2008-2009 si profila già in estate una stagione difficile. La società, già in lutto per la scomparsa del centrocampista Gionata Mingozzi in seguito a un incidente stradale, vede inizialmente congelata l'iscrizione alla Serie B per il ritardo del versamento dell'Iva e in seguito penalizzata nello stesso campionato di tre punti per la violazione della clausola compromissoria risalente al mancato premio promozione invocato dai giocatori per la promozione in Serie A nella stagione 2004-05. Dopo un solo anno inoltre termina la terza parentesi di Pillon alla guida dei biancocelesti. Al suo posto arriva il rodigino Gotti, già selezionatore della nazionale Under 17.
La squadra, data per spacciata ancor prima di iniziare il campionato, nonostante parta bene e totalizzi 4 punti nelle prime due giornate (pareggio casalingo con l'Ancona per 2-2 e vittoria con il Rimini per 1-0), non continua altrettanto bene e raccoglie solo altri due punti nelle successive 7 partite (pareggi esterni con Brescia e Modena, interno col Parma), tornando alla vittoria solo alla 10ª giornata con un rocambolesco 3-2 contro il Piacenza. Intanto si vocifera che una società rappresentata da professionisti napoletani sarebbe interessata alla società, ma ben presto il tutto pare di nuovo svanire nel nulla, come successo solo sei mesi prima. Il Treviso rimedia una nuova sconfitta a Grosseto, poi fa registrare una serie positiva di 8 giornate, con 2 vittorie (una di prestigio con l'Empoli capolista) e ben 6 pareggi, risultati che gli consentono di abbandonare l'ultimo posto.
Il periodo invernale non porta certo buone nuove: a gennaio la squadra perde pedine importanti come D'Aversa e Luigi Beghetto e la società naviga in acque sempre peggiori. I nuovi soci della Berlet (società che nemmeno la procura riuscirà ad assicurarsi esista veramente), infatti, avevano promesso di portare delle sponsorizzazioni per due milioni di euro, ma alla prova dei fatti non assicurarono alcun reale beneficio economico. Si arrivò così a fine aprile con un buco in bilancio che secondo i giornali locali superava i 10 milioni di euro. Intanto la squadra, a inizio maggio, fu tenuta in vita solo dalla matematica: il presidente Setten si dichiarò ormai rassegnato alla C, rassicurando tramite i quotidiani che si stava tentando di tutto per evitare un doloroso fallimento. Con la sconfitta casalinga dell'11 maggio 2009 contro il Vicenza il Treviso retrocesse aritmeticamente in Prima Divisione a tre giornate dalla fine del campionato.
L'11 luglio 2009 il presidente Setten, in una conferenza stampa, annunciò l'impossibilità di salvare il Treviso FBC e quindi saltò anche l'iscrizione al campionato di Lega Pro.
Il 13 luglio 2009 lo stesso presidente Setten annunciò di aver presentato la richiesta di iscrizione al campionato nazionale dilettanti, o Serie D, della futura e nuova società calcistica di Treviso e disse di voler procedere con più calma al cambio della dirigenza e di proprietà, ma la FIGC non accettò l'iscrizione.
Dopo vari tira e molla, in cui sembrava che nella stagione 2009-2010 il Treviso non prendesse parte ad alcun campionato, il 1º settembre il sindaco Gobbo annuncia che il Treviso potrà partire dal campionato regionale di Eccellenza.
La nuova Associazione Sportiva Dilettantistica Treviso 2009 è presieduta da Edy Sartori, che ha guidato la cordata, ed è stata iscritta al campionato dilettantistico.
Le difficoltà per la squadra della città non sono tuttavia terminate, visto che è stata protagonista di un campionato sofferto, terminando il girone di andata a ridosso della zona play-out. Ma con le dimissioni di Giorgio Rumignani, il debutto in panchina di Nicola Zanini e l'arrivo del neoproprietario Renzo Corvezzo la squadra cambia marcia e ottiene in anticipo la matematica salvezza concludendo il campionato al settimo posto.
I biancocelesti, con l'imprenditore di Cessalto al comando chiedono il ripescaggio in serie D ottenendolo il 5 agosto 2010 quando la squadra viene inserita nel girone C del massimo campionato dilettantistico.
Il 1º maggio 2011 al termine di un testa a testa con il Venezia durato tutto il campionato, il Treviso guidato da Diego Zanin ottiene l'ultimo punto necessario alla promozione matematica, vincendo con una giornata di anticipo il girone C della Serie D.
Il 23 giugno 2011 la società cambia denominazione nell'inedito Football Club Treviso, abbandonando la storica dicitura "Foot-Ball Club". La squadra vince il campionato di Seconda Divisione 2011-12 approdando alla Lega Pro Prima Divisione.
Il 13 luglio 2012 viene esclusa dal campionato 2012-2013 per problemi economici. Il 16 luglio dopo aver presentato il ricorso viene iscritto al campionato di Lega Pro Prima Divisione.La squadra, perso l'allenatore Zanin artefice delle due promozioni consecutive, è affidata ad Agenore Maurizi. L'avvio fortemente deficitario della squadra costa il posto al tecnico romano che già il 21 ottobre seguente viene sostituito da Gennaro Ruotolo..
A dicembre, alla fine del girone d'andata concluso all'ultimo posto in classifica, il presidente Renzo Corvezzo, che aveva chiamato Ruotolo alla guida del Treviso, viene esautorato in favore di Franco Sellitto, il quale, da nuovo amministratore unico voluto dal direttore generale Mario Santoro che con la All Sport si è unito all'impresario edile Tiziano Corrado formando il 51% e cioè la maggioranza, esonera Ruotolo e richiama Maurizi. Ruotolo contesta il licenziamento diffidando del potere decisionale di Sellitto e rimane alla guida del Treviso con la forza, sostenuto dalla squadra e da Corvezzo, il quale afferma: "Il presidente sono io e Ruotolo resta". La nuova dirigenza ha fatto sapere che chiederà l'intervento della polizia nel caso in cui Ruotolo dirigerà ancora gli allenamenti. Quest'ultimo in merito ha dichiarato: "Tutto fa esperienza, ne prendo atto e vado avanti col mio lavoro, sono molto sereno sotto questo aspetto perché non ho nulla da rimproverarmi. Sono io, a tutti gli effetti, l'allenatore del Treviso Calcio".
Ruotolo avrebbe poi insultato, minacciato e lanciato una monetina a Giampaolo Zorzo, corrispondente per La Gazzetta dello Sport, il quale, minacciato anche dagli ultrà lì presenti, ha annunciato che querelerà l'allenatore.A marzo Ruotolo viene sostituito da Bosi che non riuscirà però ugualmente ad evitare la retrocessione della compagine trevigiana: ancor peggio tuttavia, in seguito il Direttivo della Lega Pro ritenne inammissibile la domanda d'iscrizione presentata dal Treviso per la nuova stagione, e per il mancato ricorso contro questa decisione si giunse alla seconda esclusione di Treviso dal professionismo nel giro di quattro anni. Dopo difficoltose trattative, in ossequio delle NOIF della FIGC e in forza delle 65 stagioni professionistiche pregresse della città di Treviso, una nuova società viene iscritta al campionato di Promozione Veneto 2013-2014, venendo inserita nel girone B. La categoria prescelta, di assai basso livello, fu conseguenza sia di demeriti sportivi, per essere andati incontro a due fallimenti temporalmente molto ravvicinati, sia di insufficienze finanziarie, dato che per la reiscrizione in Promozione non sono previsti dalle NOIF particolari gravami economici a differenza delle categorie superiori. Al termine della stagione, il Treviso, ottiene la promozione in Eccellenza.
Dopo due stagioni, sempre nel massimo livello regionale, la società, nell'estate del 2016, cambia proprietà, passando dalla gestione di Paolo Pini e Bruno Gemin a quella dell'imprenditore trevigiano Tiziano Nardin. A novembre dello stesso tuttavia, Nardin, cede il Treviso ad una cordata di imprenditori ferraresi, guidati da Massimiliano Vissoli, che ne diventa proprietario, almeno dal punto di vista legale. Nei giorni successivi, la trattativa salta, con conseguenti problemi legati alla prima squadra. Successivamente, una seconda trattativa, viene portata avanti, con l'imprenditore mantovano Claudio Dondi, che diventa il nuovo proprietario senza però poter operare i tesseramenti (per la FIGC il presidente è Nardin). Quest'ultimo problema, impedisce al Treviso di scendere in campo nelle gare valide per la 18ª, 19ª e 20ª giornata. Il Treviso, nei giorni successivi, riesce a tesserare un gruppo di giocatori svincolati, permettendo così alla società di scendere in campo nella gara valida per la 21ª giornata, facendo registrare però la sconfitta più ampia nella storia del club trevigiano. Il 16 marzo, infine, dopo una lunga trattativa, Tiziano Nardin e Claudio Dondi cedono la società a Luca Visentin, imprenditore trevigiano ed ex consigliere d'amministrazione e vice-presidente della Triestina, che ingaggia come allenatore Michele Arcuri. Al termine, dopo aver vinto 2-1 con l'Union Pro, la squadra, piazzatosi penultima in classifica, retrocede in Promozione.
La stagione successiva, il nuovo presidente Visentin punta all'immediato ritorno in Eccellenza scegliendo Alessio Pala come tecnico, ma col tecnico bergamasco non si crea il giusto feeling con la squadra nonostante i biancazzurri veleggiasero in zona play-off, e a gennaio 2018 lo stesso Pala rassegna le dimissioni in favore di Cristiano Graziano (ex-calciatore del Treviso negli anni '90) con la quale raggiunse e vinse la finale di Coppa Italia Dilettanti Veneto contro l'Opitergina per 3-0.
Il 5 luglio 2018, i biancocelesti vengono ripescati in Eccellenza dalla Sezione regionale della FIGC, per la stagione 2018-2019.
Il 2 novembre 2018 Luca Visentin decide di cedere il sodalizio sportivo ad Atlantis Sport Management con sede a Londra che avvia un progetto di rilancio del club bianco-celeste. La nuova proprietà nomina nuovo Presidente Stefano Realini e direttore dell’area tecnica Claudio Capuzzo, due vecchie glorie che fondarono e rilanciarono F.B.C. Treviso nel 1993. Con la sconfitta per 1-0 contro l'Union Pro, retrocede matematicamente in promozione e la società viene rimessa in vendita.
I colori sociali del Treviso sono il bianco e il celeste, gli stessi della città. La prima squadra ad adottare questi colori fu la Tarvisium. Nel 1914 si organizzò il primo torneo Città di Treviso con il rinato Treviso Foot Ball Club, ricostituita appena un anno prima, che indossò la maglia biancoceleste.
Dal 1908, quando la società era appena nata e il presidente era il nobile Antonio Morosini, fino al 1914, anno dell'affiliazione alla FIGC, i colori sociali erano il bianco e il nero. La maglia era per metà bianca e per metà nera.
Lo stemma del Treviso è uno scudo di forma ovale, contenente nella parte superiore la denominazione societaria e al centro lo stemma del comune di Treviso.
Il calcio del sorriso è stato l'inno ufficiale del Treviso dal 1998 al 2009, anno del fallimento. La musica è stata composta dal trevigiano Red Canzian, componente dei Pooh, il testo da Miki Porru.
L'inno è stato presentato ufficialmente domenica 22 novembre 1998 allo Stadio Omobono Tenni, in occasione della partita Treviso-Lucchese, undicesima giornata del Campionato di Serie B. Alla presentazione, prima della partita, Canzian ha cantato con i propri figli Chiara (voce) e Philipp (pianoforte).
Il primo campo da gioco del Treviso Calcio fu ottenuto nella Piazza D'Armi di Santa Maria del Rovere, frazione del comune veneto. Quivi i trevigiani vi disputarono i propri incontri casalinghi dal 1908 al 1913, per poi spostarsi, fino al 1916, nei Magazzini De Donà. Successivamente, fu utilizzato uno spazio nel Villaggio Eden, per un solo anno.
Nel 1917 il campo da gioco fu nuovamente spostato, questa volta al collegio Vittorino da Feltre, appena fuori Porta Fra' Giocondo. Dal 1919 al 1920 fu utilizzato Van Den Borre, per poi far nuovamente ritorno a Santa Maria del Rovere, questa volta al "Nuovo Campo", che sarà utilizzato fino al 1933.
Dal 1933 i trevigiani hanno disputato tutte le gare interne nello Stadio Comunale "Del Littorio", dal 1963 Stadio Omobono Tenni, dedicato alla memoria del grande motociclista Omobono Tenni, tiranese di nascita ma trevigiano d'adozione.
Solo in due occasioni il Treviso Calcio ha dovuto traslocare: nella stagione 1997-98 presso gli impianti di rugby dello Stadio Comunale di Monigo, causa ristrutturazione straordinaria del proprio impianto, e nell'inizio della stagione 2005-06 presso lo Stadio Euganeo di Padova, causa inadeguamento alla normativa sulla sicurezza negli stadi.
Nella stagione 2016-2017 di Eccellenza, dalla 17ª giornata (19 febbraio 2017), fino alla 27ª giornata (2 aprile 2017), le gare in casa del Treviso, si sono svolte al Comunale di Giavera del Montello, per problemi riguardanti la società e il Comune di Treviso. La partita valida per la 29ª giornata (23 aprile 2017), si è invece svolta, al Comunale di Volpago del Montello.
Il Treviso effettua le proprie sedute di allenamento presso gli impianti sportivi di Vascon di Carbonera, composti da due campi di allenamento, uno regolamentare e uno di dimensioni leggermente ridotte.
Il settore giovanile dell'A.C.D. Treviso è composto dalle formazioni Juniores, Allievi, Giovanissimi, Esordienti, Pulcini e Primi Calci.
Contemporaneamente prosegue la sola attività del settore giovanile (Pulcini ed Esordienti) della F.C. Treviso, società facente capo a Renzo Corvezzo che, non rinnovando l'iscrizione della prima squadra in Lega Pro nel 2013, determinò la nascita dell'A.C.D. Treviso da parte di una nuova cordata di imprenditori.
Serie C: 1 1949-1950Serie C1: 2 1996-1997, 2002-2003Serie C2: 1 1995-1996Lega Pro Seconda Divisione: 1 2011-2012Serie D: 2 1974-1975, 2010-2011Campionato Nazionale Dilettanti: 1 1994-1995
Terzo posto: 1948-1949 (girone B), 1966-1967 (girone A), 1969-1970 (girone A), 1976-1977 (girone A)Serie D:Secondo posto: 1972-1973 (girone C), 1973-1974 (girone C)Campionato Interregionale:Secondo posto: 1957-1958 (girone B)Eccellenza:Secondo posto: 2015-2016 (girone B)Promozione:Secondo posto: 2017-2018 (girone D)
Terzo posto: 2013-2014 (girone B)Supercoppa di Lega di Seconda Divisione:Finalista: 2012Coppa Italia Dilettanti Veneto:Semifinalista: 2014-2015
Gli Ultras del Treviso trovano posto allo stadio Tenni in curva sud "Di Maio", intitolata nel 1998 a Fabio Di Maio, tragicamente scomparso dopo la partita Treviso-Cagliari allo stadio di Monigo il 1º febbraio 1998.
Pur non avendo un gemellaggio ufficiale, esiste una grande amicizia con i ragazzi della nord del Piacenza da metà degli anni 2000.
Triestina: Rivalità storica, dovuta ai numerosi precedenti giocati tra le due società. Le ostilità si sono particolarmente acuite durante la stagione 1994-95, quando le squadre diedero vita a un entusiasmante testa a testa conclusosi con la vittoria del Treviso nel campionato di Serie D proprio in quel di Trieste.
Mantova: Rivalità recente, dovuta sia a motivi politici, sia all'odio dei mantovani nei confronti delle squadre venete.Altre rivalità si hanno anche col San Donà, col Bologna, con la Fiorentina, con il Livorno, con la Roma e con il Cagliari.
 Piergiorgio Zavarise, Regina di Marca - Il Calcio Treviso gara dopo gara uomo dopo uomo, Treviso, Grafiche Italprint S.n.c., 2004.
(DE, EN, IT) Associazione Calcio Dilettanti Treviso, su Transfermarkt.it, Transfermarkt GmbH & Co. KG.
Sophia Loren, pseudonimo di Sofia Villani Scicolone (Roma, 20 settembre 1934), è un'attrice italiana.
Annoverata tra le più celebri attrici della storia del cinema, la Loren entra a far parte della Settima arte giovanissima e si impone ben presto, agli inizi degli anni cinquanta, grazie ai suoi ruoli in film comici come Pane, amore e... e in pellicole di stampo hollywoodiano, ad esempio Un marito per Cinzia e La baia di Napoli, per il quale è stata candidata al Golden Globe, ma dimostra anche una grande capacità drammatica con il ruolo in Orchidea nera, grazie al quale vince la Coppa Volpi per la migliore interpretazione femminile.
Verrà diretta nel 1960 da Vittorio De Sica ne La ciociara, per il quale vinse il Premio Oscar, il primo dato ad un'attrice in un film non in lingua inglese. Viene candidata in seguito per il film Matrimonio all'italiana e nel 1991 le viene assegnato l'Oscar alla carriera. Alcuni dei suoi film hanno fatto la storia del cinema italiano e mondiale, come Una giornata particolare, Ieri, oggi, domani e i già citati La ciociara e Matrimonio all'italiana.
Durante la sua lunga carriera è stata diretta da Sidney Lumet, Charlie Chaplin, Martin Ritt, Robert Altman, Ettore Scola e Vittorio De Sica e ha recitato accanto a Marcello Mastroianni, Marlon Brando, Cary Grant, Clark Gable e Richard Burton. Ha vinto 2 Oscar, 5 Golden Globe, un Leone d'oro, la Coppa Volpi a Venezia, un Prix d'interprétation féminine a Cannes, un Orso d'oro alla carriera a Berlino, un BAFTA, 10 David di Donatello e 3 Nastri d'argento. Nel 1999, l'American Film Institute (31 premi) ha inserito la Loren al ventunesimo posto tra le più grandi star della storia del 
Sofia Villani Scicolone nacque a Roma nella Clinica Regina Margherita, figlia di Romilda Villani (1910-1991), insegnante di pianoforte, e di Riccardo Mario Claudio Scicolone (1907-1976), affarista nel settore immobiliare. La madre aveva vinto nel 1932 un concorso per andare ad Hollywood come sosia di Greta Garbo, ma per la forte opposizione dei suoi genitori rinunciò. Il padre (figlio del marchese agrigentino Scicolone Murillo) riconobbe la paternità della bambina, che chiamò col nome di sua madre, Sofia, di origine veneta; tuttavia, rifiutò sempre di sposare Romilda che, per le conseguenti ristrettezze economiche si trasferì con la piccola Sofia da Roma a Pozzuoli, presso la sua famiglia dove Sofia trascorse l'infanzia e i primi anni dell'adolescenza, durante la seconda guerra mondiale, in condizioni economiche precarie.
Il porto e il magazzino di munizioni di Pozzuoli venivano spesso bombardati dalle forze aeree degli Alleati e nel corso di uno di questi bombardamenti, mentre Sofia correva nel rifugio antiaereo, fu colpita da una scheggia di shrapnel, che la ferì al mento. Dopo questo incidente, la famiglia si trasferì a Napoli, dove fu ospitata da lontani parenti; la nuova città e la sua cultura, ed in particolare Pozzuoli, saranno presenti costantemente nella vita e nella carriera della Loren, che in molti film recita in napoletano,  non di rado con una cadenza leggermente puteolana. Dopo la guerra, insieme alla famiglia, torna a Pozzuoli dove la nonna Luisa aprì nel salotto un piano-bar, vendendo liquori di ciliegia fatti in casa, mentre Romilda suonava il piano, la sorella Maria cantava e Sofia badava ai tavoli e lavava le stoviglie. Il posto divenne popolare presso i soldati americani, acquartierati nelle vicinanze.
A quindici anni vinse il suo primo concorso di bellezza e col premio in denaro tornò a Roma insieme alla madre in cerca di successo ma entrambe vennero denunciate dal padre che non accettava la carriera della figlia nel mondo dello spettacolo, per una presunta attività di prostituzione nella casa romana ma tutto si risolse con un chiarimento di fronte alle forze dell'ordine. A Roma partecipò a vari concorsi di bellezza, fra cui Miss Italia del 1950 dove venne eletta Miss Eleganza, un titolo creato apposta per lei; inoltre posò per fotoromanzi e partecipò a diverse pellicole cinematografiche come comparsa o in ruoli marginali che a poco a poco le portarono visibilità, essendo centrati sulle sue qualità estetiche. In un solo anno furono una quindicina i film nei quali fu scritturata.
Affiancò anche Corrado, allora divo della radio, nella conduzione di Rosso e nero. La svolta arrivò quando, sempre nel 1951, incontrò il produttore Carlo Ponti che la notò a un concorso di bellezza, dove lei era ospite, e il giorno dopo la ricevette nel suo studio per un colloquio e, rimasto colpito dalle sue potenzialità e le offrì un contratto di sette anni. Iniziò in questo periodo a usare nomi d'arte facendosi prima chiamare Sofia Lazzaro e poi Sophia Loren, così da presentarsi in modo più "internazionale" su suggerimento del produttore Goffredo Lombardo che si ispirò a quello dell'attrice svedese Märta Torén.
Uno dei primi ruoli importanti col nuovo nome fu a fianco di Alberto Sordi, interpretando Cleopatra e quello di una sua sosia in Due notti con Cleopatra di Mario Mattoli nel 1953; l'anno seguente girerà altri film in ruoli secondari come Carosello napoletano, Un giorno in pretura, nell'episodio Don Michele, Anna e il biliardo con Walter Chiari o Tempi nostri, con Totò; lo stesso anno interpreterà anche ruoli da protagonista in celebri commedie come il ruolo della pizzaiola Sofia in L'oro di Napoli, che Vittorio De Sica le volle affidare soltanto poco dopo averla conosciuta e dopo un breve colloquio; segue Peccato che sia una canaglia, di Alessandro Blasetti (tratto da un racconto di Alberto Moravia), dove incontra per la prima Marcello Mastroianni col quale in futuro realizzerà numerosi film; qui interpreta una giovane ladra che cercherà con la sua esuberante bellezza di incastrare l'onesto tassista Paolo, che si difenderà con tutti i mezzi sia dalla giovane Lina e sia dal padre di lei, il professor Stroppiani, interpretato da Vittorio De Sica. Sempre nel 1954 girerà Miseria e nobiltà di Mario Mattoli, con Totò.
Nel 1955 i tre attori saranno protagonisti in La bella mugnaia, commedia di Mario Camerini ambientata durante l'occupazione spagnola nel sud d'Italia; dello stesso anno è Il segno di Venere, diretto da Dino Risi, dove veste i panni di Agnese che, a causa della sua bellezza, mette in ombra la cugina Cesira di minuto aspetto, interpretata da Franca Valeri; segue Pane, amore e..., con Vittorio De Sica, Tina Pica e diretti da Dino Risi, dove ha un altro ruolo da protagonista dove cercherà con ogni mezzo possibile di sedurre il Maresciallo Carotenuto affinché le conceda una proroga per rimanere nella sua casa ed è il seguito di Pane, amore e fantasia e Pane, amore e gelosia interpretati da Gina Lollobrigida da sempre indicata come la sua storica rivale cinematografica, rimane celebre per il sensuale mambo ballato da Sophia Loren per Vittorio De Sica.
Il suo primo ruolo drammatico è in un film diretto da Mario Soldati, La donna del fiume. La Loren dà prova di una forte capacità interpretativa. Con La fortuna di essere donna (1956), di Alessandro Blasetti, ritorna in coppia con Mastroianni in una commedia. Le viene dedicata copertina su Life del 1955 segna l'inizio della sua carriera internazionale,grazie alla sua prorompente bellezza, che non ha mai rischiato di offuscarne l'aspetto artistico, e l'indubbia bravura come attrice, sia leggera che drammatica.
A partire dal 1956 recita anche in inglese in produzioni statunitensi affiancata da note star di Hollywood. "Approdando in America, trova davanti gli anni d'oro del cinema hollywoodiano con attrici del calibro di: Marilyn Monroe, Elizabeth Taylor, Audrey Hepburn, Ingrid Bergman, Shirley Temple e tante altre".È questo il periodo di film come Il ragazzo sul delfino, diretto da Jean Negulesco e prodotto dalla 20th Century Fox, in cui canta per la prima volta un brano musicale; Orgoglio e passione a fianco di Frank Sinatra e Cary Grant, con il quale, lei stessa afferma, ebbe un breve flirt; Timbuctù con John Wayne, La chiave con William Holden, il western Il diavolo in calzoncini rosa con Anthony Quinn, Un marito per Cinzia, ancora con Cary Grant; Orchidea nera, del 1958, per la regia di Martin Ritt, che ottenne riconoscimenti anche in Italia, facendole vincere il suo primo David di Donatello e la Coppa Volpi alla Mostra del cinema di Venezia di quell'anno; seguono Desiderio sotto gli olmi diretto da Delbert Mann dove interpreta il ruolo dell'italiana Anna Cabot con a fianco Anthony Perkins. Grazie a questi film e a tanti altri, Sophia Loren riuscì a imporsi e farsi amare dal pubblico statunitense e di tutto il mondo, competendo con le grandi star femminili dell'epoca di Hollywood.
Divisa tra Italia e Hollywood, interpreta numerosi film di successo con le più grandi star mondiali, diretta da registi quali Vittorio De Sica, Mario Monicelli, Ettore Scola, Dino Risi, Mario Camerini, Charlie Chaplin, Sidney Lumet, George Cukor, Michael Curtiz, Anthony Mann e André Cayatte; in particolare con De Sica, con il quale gira otto film, spesso con Mastroianni.
Nel tempo va affermandosi come una icona del cinema italiano e la definitiva consacrazione come attrice arriva con l'interpretazione nel film La ciociara nel quale inizialmente avrebbe dovuto interpretare la figlia Rosetta mentre poi le venne affidato la parte di Cesira che in un primo momento era stato offerto ad Anna Magnani. Ambientato negli anni della seconda guerra mondiale, il film è tratto dall'omonimo romanzo di Alberto Moravia. All'epoca Sophia Loren aveva solo 25 anni, quando inaspettatamente Vittorio De Sica le propose il ruolo di Cesira.
Un personaggio semplice e popolano, ma costituito da una grande venatura drammatica, che lei riuscì a far emergere con straordinaria disinvoltura e naturalezza. Molteplici sono le scene emblematiche del film dove la Loren dimostra il suo straordinario istinto recitativo, come la scena dello stupro dentro una chiesa abbandonata, il momento del risveglio con l'abbraccio tragico di calore materno verso la figlia Rosetta pregante e uno sguardo intenso e commovente, oppure la scena simbolo in cui Cesira sfoga la propria rabbia per la violenza subita, cadendo a terra in un pianto straziante quanto liberatorio. Questa interpretazione vale alla Loren il Premio Oscar, la Palma d'oro a Cannes, il BAFTA, il David di Donatello e il Nastro d'argento; nell'aprile dello stesso anno TIME le dedica una copertina con un'illustrazione di René Bouché.
Dopo La ciociara in Spagna recita nel colossal El Cid, dove interpreta Jimena, promessa sposa al leggendario condottiero El Cid Campeador, interpretato da Charlton Heston; l'anno seguente recita nel film a episodi Boccaccio '70 nel ruolo di Zoe, nell'episodio La riffa, diretta da Vittorio De Sica;successivamente girerà per lo stesso De Sica altri ruoli d'inconfondibile bellezza e solarità. Negli anni successivi reciterà con Peter Sellers in La miliardaria, con Clark Gable in La baia di Napoli, con Paul Newman in Lady L e con Marlon Brando e Charlie Chaplin ne La contessa di Hong Kong; nel 1961 è la protagonista di Madame Sans-Gêne, film diretto da Christian-Jaque. 
Del 1963 è Ieri, oggi, domani, in cui interpreta tre ruoli divenuti celebri: Adelina, una giovane napoletana venditrice di sigarette di contrabbando che per sfuggire al carcere cerca di rimanere incinta più volte possibile; Anna, una signora milanese che, insoddisfatta della propria vita, cerca una consolazione in un amore extra-coniugale; Mara, una prostituta romana che all'inizio cerca di sedurre un seminarista, ma poi comprende che dovrà aiutarlo nel suo cammino spirituale. Rimane nell'immaginario di tutti lo spogliarello che ci regala di fronte a un sognante Mastroianni. Per questi ruoli riceverà il David di Donatello come migliore attrice protagonista, mentre il film ottiene numerosi premi, tra cui il Premio Oscar come miglior film straniero nel 1965.
Del 1964 è invece Matrimonio all'italiana, tratto dalla commedia Filumena Marturano di Eduardo De Filippo. Vittorio De Sica le assegna un altro celebre personaggio, quello della prostituta Filumena, complesso e battagliero. Una donna che cerca di rifarsi una vita credendo all'amore di Domenico Soriano (interpretato da Mastroianni), e poi con ogni mezzo trova il modo per garantire un futuro ai suoi tre figli, che ha nascosto per tutta la vita, sposando "don Dummì". Un'eccellente interpretazione con celebri monologhi dove si evidenzia, soprattutto, l'istinto dell'essere madre e l'amore per i figli sopra ogni cosa. Per questo ruolo riceve una seconda nomination all'Oscar alla miglior attrice. 
L'ultimo film con Mastroianni e diretto da De Sica, è I girasoli; una storia d'amore tra Giovanna e Antonio, che li vede felici e innamorati nella prima parte fino a quando la guerra li dividerà per sempre; un altro ruolo intenso e drammatico in cui, questa volta, presta la sua energia nel ritrovare suo marito fino in Russia, dove è dato per disperso. Nel 1970 riceve un altro David di Donatello come miglior attrice protagonista.
Nessun'attrice italiana ha mai raggiunto una così solida e duratura popolarità internazionale. Al successo professionale si aggiunge la gioia della maternità quando, dopo due tentativi sfortunati, nascono due figli: Carlo Jr. nel 1968 ed Edoardo nel 1973. Nel 1971 è protagonista della commedia La mortadella di Mario Monicelli e de La moglie del prete, diretto da Dino Risi, ancora una volta in coppia con Marcello Mastroianni; nel 1972 recita nella commedia Bianco, rosso e... di Alberto Lattuada.
Nel 1974 è diretta per l'ultima volta da De Sica in Il viaggio insieme a Richard Burton; per questa interpretazione si aggiudica il suo quinto David di Donatello. Del 1977 è il film Una giornata particolare di Ettore Scola, in coppia con Mastroianni dove interpreta Antonietta, una madre di sei figli che trascorre la propria esistenza chiusa in casa. Un personaggio fragile e sottile, che attraverso sguardi carichi di passione verso il suo inquilino Gabriele, e profondi silenzi, Sophia Loren fa emergere la disperazione di questa donna celata dietro conformismi nell'epoca del fascismo, tratteggiando, così, uno dei più riusciti personaggi della sua carriera, in uno dei più bei film del cinema italiano. Vince il sesto David di Donatello, nella ventiduesima edizione del premio.
Il 15 aprile del 1978, un'inchiesta della Guardia di Finanza coinvolse l'attrice e il marito Carlo Ponti accusati entrambi di aver portato all'estero 10 miliardi di lire, con il paravento di film in coproduzione; nel 1982, a seguito di vecchi problemi con il fisco italiano, viene persino incarcerata con l'accusa di frode fiscale restando per 17 giorni nel penitenziario di Pozzuoli; nel 2013, la Corte di Cassazione ha escluso qualsiasi responsabilità della Loren, rilevando come la frode sia da attribuire al suo commercialista.
Per il resto gli anni ottanta si segnalano quasi esclusivamente per partecipazioni a produzioni televisive: Sophia: Her Own Story tv-movie autobiografico per la televisione americana tratto dal suo omonimo libro, Madre coraggio (1986), Mamma Lucia e il remake de La ciociara (1988), di Dino Risi; l'unica eccezione è il film Qualcosa di biondo (1984) in cui recita accanto al figlio Edoardo. Nel 1991 riceve il Premio Oscar alla carriera consegnatole da Gregory Peck, che a sua volta lo aveva ricevuto dalla Loren nel 1963. L'attrice ringrazia molte delle persone che l'hanno aiutata a diventare una grande attrice, come Vittorio De Sica e Federico Fellini, e anche all'interno della sua famiglia. Il 29 marzo del 1993, insieme al suo partner storico di scena, Mastroianni, annuncia e consegna l'Oscar alla carriera a Federico Fellini.
Nel 1994 Robert Altman l'ha voluta in Prêt à porter, ultimo film interpretato al fianco di Mastroianni, nel quale trent'anni dopo replica lo spogliarello per Marcello Mastroianni di Ieri, oggi, domani. Per l'interpretazione fu candidata a un Golden Globe. L'anno successivo è stata la partner di Jack Lemmon e Walter Matthau in That's Amore - Due improbabili seduttori, mentre nel 1997 ha interpretato la mamma di un ragazzo ebreo che vuol diventare comunista in Soleil di Roger Hanin.
Nel 1999 è Sofia Loren a consegnare l'Oscar al miglior film straniero a Roberto Benigni. Memorabile la scena in cui, al grido dell'attrice "And the Oscar goes to... Robberto", l'attore raggiunge il palco dell'Academy camminando sugli schienali delle poltrone.
Verso la fine del 2001, viene scelta come testimonial per la campagna pubblicitaria "L'ultima buona azione della Lira".
Nel 2002 è stata la protagonista di Cuori estranei, diretta dal figlio Edoardo Ponti, e nel 2004 di Peperoni ripieni e pesci in faccia di Lina Wertmüller: ma i maggiori successi li riscontra con le fiction Francesca e Nunziata (2001), sempre di Wertmüller, recitando accanto a Claudia Gerini e Raul Bova e La terra del ritorno (2004), in coppia con Sabrina Ferilli.
Ha preso parte allo spot pubblicitario della TIM, insieme a Christian De Sica e a Elisabetta Canalis, interpretando una suora. Nel 2006 ha posato per il Calendario Pirelli 2007. Nel febbraio 2007 esce il film Saturno contro di Ferzan Özpetek, la cui colonna sonora contiene la traccia Zoo be zoo be zoo interpretata da Sophia.
Il 22 febbraio 2009, durante la notte degli Oscar, ha premiato, insieme ad altre attrici, la vincitrice della statuetta nella categoria di miglior attrice protagonista, Kate Winslet. Infine, sempre nel 2009, dopo diversi anni di assenza dalla cinematografia, è chiamata da Rob Marshall per interpretare la madre del protagonista in Nine, omaggio musical a 8½ di Fellini.
Nel 2010 torna in TV come protagonista della miniserie La mia casa è piena di specchi, ispirata al romanzo autobiografico della sorella Maria Scicolone. Sophia interpreta sua madre Romilda. Nel 2011 per la prima volta nella sua carriera doppia il film d'animazione Disney-Pixar Cars 2, dove ha il ruolo di Mamma Topolino.
Il 4 maggio 2011 l'Academy di Los Angeles ha voluto celebrare la carriera dell'attrice italiana con una serata a lei interamente dedicata. Personaggi come Billy Crystal, John Travolta, Christina Ricci, Joe Camp, Eva Mendes hanno partecipato alla serata per ripercorrere insieme a lei la sua lunga carriera con documenti tratti dai suoi film al Samuel Goldwyn Theater di Beverly Hills.
Nel 2015 per i suoi 80 anni pubblica un'autobiografia dal titolo Ieri, oggi, domani. La mia vita, edita da Rizzoli. Nel 2016 è protagonista della campagna pubblicitaria del profumo Dolce Rosa Excelsa di Dolce e Gabbana, per cui realizza anche uno spot ambientato in Sicilia, a Bagheria, e diretto da Giuseppe Tornatore con la musica di Ennio Morricone.Risiede a Ginevra.
Tra i riconoscimenti ricevuti figurano la Coppa Volpi, vinta nel 1958 per Orchidea nera di Martin Ritt, il premio per la migliore interpretazione al Festival di Cannes nel 1960 per La ciociara, il BAFTA quale attrice internazionale dell'anno e il già citato Oscar nel 1962 per La ciociara.
Nel 1991, in Francia, è stata insignita della Legion d'onore; lo stesso anno le è stato assegnato l'Oscar alla carriera. Nel 1994 ha ottenuto anche l'Orso d'oro alla carriera al Festival internazionale del cinema di Berlino. Nel 1996 il Presidente della Repubblica Oscar Luigi Scalfaro l'ha insignita del titolo di Cavaliere di gran croce dell'Ordine al merito della Repubblica italiana.
Nel 1998 ha ricevuto il Leone d'oro alla carriera alla Mostra del cinema di Venezia e il Globo d'oro alla carriera che le viene assegnato dalla stampa estera in Italia. La star internazionale però era assente a causa di problemi di salute e a ritirare il premio al Lido c'erano il marito Carlo Ponti e i suoi due figli.
Il 10 febbraio 2006 ha partecipato alla cerimonia di apertura delle Olimpiadi invernali di Torino 2006 portando, per la prima volta nella storia, insieme ad altre 7 celebri donne, la bandiera olimpica. Il 20 ottobre 2007 riceve il Premio Campidoglio a Roma. Il 21 maggio 2009 entra nel Guinness dei Primati come l'attrice italiana più premiata al mondo.
Sophia Loren incontrò Carlo Ponti nel 1950, quando lei era quindicenne e lui aveva 37 anni. Ponti era ancora sposato con Giuliana Fiastri, con la quale si era unito in matrimonio nel 1946 e dalla quale avrà due figli: Guendalina (1951) e Alexandre (1953). Nel 1956 Ponti si recò in Messico, dove ottenne il divorzio da Giuliana e il 17 settembre 1957 sposò Sophia per procura. Ponti non rientrò in Italia per evitare l'accusa di bigamia (allora in Italia il divorzio non era consentito), lavorando ad Hollywood. Nel 1960 lui e la Loren tornarono in Italia e furono accusati di bigamia, ma negarono di essere uniti in matrimonio.
Nel 1962 il primo matrimonio di Ponti fu annullato, evitando così alla nuova coppia l'accusa di bigamia. Nel 1965, Ponti ottenne il divorzio da Giuliana in Francia, permettendogli così di sposare la Loren il 9 aprile 1966 a Sèvres.Ponti e la Loren ottennero la cittadinanza francese grazie all'intervento del Presidente Georges Pompidou. Carlo e Sofia ebbero due figli:
Carlo Ponti Jr., nato a Ginevra nel 1968, è cresciuto negli Stati Uniti ed è divenuto direttore d'orchestra, ha sposato la violinista ungherese Andrea Meszaros, dalla quale ha avuto due figli: Vittorio Leone e Beatrice Lara;
Edoardo Ponti (1973), regista, sceneggiatore e produttore cinematografico, che ha sposato l'attrice Sasha Alexander, dalla quale ha avuto due figli: Lucia Sofia e Leonardo Fortunato.Sophia rimase sposata a Carlo Ponti fino al decesso di quest'ultimo, avvenuto il 10 gennaio 2007, a causa di complicazioni polmonari.Negli anni sessanta ha avuto, per sua stessa ammissione, un flirt con Cary Grant.Carlo Ponti e Sophia Loren sono stati importanti collezionisti d'arte. La collezione Ponti-Loren comprende oltre 150 opere, tra cui lavori di Matisse, Cézanne, Picasso, Braque, Dalí, Canaletto, Renoir, De Chirico, Balla, Magritte, Kokoschka e numerosi reperti archeologici. Nel 2007 un quadro di Francis Bacon appartenente alla collezione viene venduto dall''Acquavella Galleries di New York per più di 15 milioni di dollari. Nello stesso anno la Loren mette all'asta da Christie's a Londra un altro quadro di Bacon del 1956, Study for Portrait II, venduto per 14.200.000 euro.
Nel 1962, la sorella della Loren, Maria, sposò il figlio più giovane di Benito Mussolini, Romano, con il quale ebbe due figlie: Alessandra ed Elisabetta. Pertanto la Loren è la zia biologica di Alessandra Mussolini.
La cantante Mirella Felli nel 1991, l'ha omaggiata con la canzone Sofia, tratta dall'album Storie Scomode.
Il cantante Gigi D'Alessio ha scritto e interpretato una canzone dedicata a lei intitolata Donna Sofì.
Il personaggio Disney di Amelia la strega che ammalia creato da Carl Barks è parzialmente ispirato a Sophia Loren.
Il cantante J-Ax la cita nella sua canzone Miss&Mr Hyde come esempio di bellezza che dura più di una stagione.
Milano miliardaria, regia di Vittorio Metz, Marcello Marchesi e Marino Girolami (1951) - come Sofia Lazzaro
Il mago per forza, regia di Vittorio Metz, Marcello Marchesi e Marino Girolami (1951) - come Sofia Lazzaro
Era lui... sì! sì!, regia di Vittorio Metz, Marcello Marchesi e Marino Girolami (1951) - come Sofia Lazzaro
Fatto di sangue fra due uomini per causa di una vedova. Si sospettano moventi politici, regia di Lina Wertmüller (1978)
Le dee dell'amore (The Love Goddesses) documentario di Saul J. Turell - filmati di repertorio (1965)
1972 - Man Of La Mancha (United Artists Records, LP) con Peter O'Toole, James Coco, Mitch Leigh e Joe Darion
Lydia Simoneschi in Orchidea Nera, Timbuctù, Orgoglio e passione, Un marito per Cinzia, Il diavolo in calzoncini rosa, Desiderio sotto gli olmi, Quel tipo di donna, Olympia, La chiave, Il paese dei campanelli, Due notti con Cleopatra (solo nel ruolo di Cleopatra), Attila
Rita Savagnone in Lady L, Judith, Operazione Crossbow, Arabesque, La contessa di Hong Kong, Cassandra Crossing, Obiettivo Brass, L'uomo della Mancha, Bocca da fuoco, L'accusa è: violenza carnale e omicidio
Serena Spaziani in Desiderio sotto gli olmi (ridoppiaggio)Rita Savagnone la doppiò anche in C'era una volta, poiché sembrava che la Loren non potesse tornare in tempo in Italia per eseguire da sé il lavoro, poi però riuscì ad autodoppiarsi, così che il film uscisse nelle sale tutto doppiato con la voce della Loren: a quel punto la versione con la Savagnone è stata cestinata.
(FR)  (video) Isabelle Putod, « Naissance d'une star : Sophia Loren », Reflets sur la Croistte, 15 mai 2011, sur ina.fr
(FR)  (video) Sophia Loren lors du tournage de Lady L en 1965, une archive de la fr:Télévision suisse romande
Occupa una superficie a vigneti di 613 ha in un'area estesa in parte dei comuni di: Ardenno, Berbenno di Valtellina, Bianzone, Buglio in Monte, Caiolo, Castione Andevenno, Chiuro, Montagna in Valtellina, Poggiridenti, Ponte in Valtellina, Postalesio, Sondrio, Teglio, Tirano, Tresivio e Villa di Tirano, tutti in provincia di Sondrio.
altri vitigni a bacca rossa non aromatici idonei alla coltivazione per la regione Lombardia fino ad un massimo del 10% 
Le operazioni di vinificazione e di invecchiamento possono essere effettuate nell'intero territorio dei comuni compresi nella zona di produzione.
Deve essere sottoposto ad invecchiamento di ventiquattro mesi di cui almeno dodici in botti di legno a partire dal 1º dicembre successivo alla vendemmia.
Brasati, bolliti, arrosti, cacciagione, formaggi stagionati a pasta dura come il bitto e il casera. Può anche accompagnare i classici Pizzoccheri alla Valtellinese.
Alexander Porter (County Donegal, 24 giugno 1785 – Atakapa, 13 gennaio 1884) è stato un politico statunitense di origine irlandese, senatore per la Louisiana.
Emigrò negli Stati Uniti nel 1801 con uno zio. Ricevette un'educazione limitata; dopo aver frequentato il college, studiò legge e nel 1807 fu ammesso all'ordine degli avvocati; iniziò a praticare nella regione di Atakapa nel territorio di Orleans. È stato un delegato del convegno che ha emesso la prima Costituzione della Louisiana nel 1812.
Porter fu giudice della Corte Suprema dal 1821 al 1833 e venne eletto al Senato degli Stati Uniti con il Partito Whig il 19 dicembre del 1833, a seguito della morte di Josiah S. Johnson. Il 5 gennaio del 1837 si dimise dall'incarico a causa delle sue cattive condizioni di salute e si dedicò alla pittura ed alla giurisprudenza, lavorando ad Atakapa.
Quando la sua forma sembrò migliorare, tornò in politica e venne nuovamente eletto senatore il 4 marzo del 1843, ma poco dopo fu nuovamente costretto ad abbandonare. Morì vecchissimo ad Atakapa e fu sepolto a Franklin, in Louisiana.
Auronzo di Cadore (Aurònzo o Aurònze in ladino) è un comune italiano di 3 302 abitanti della provincia di Belluno in Veneto.
Il comune di Auronzo si estende su un'area molto vasta, comprendente le località di Cima Gogna e Misurina con l'omonimo lago.
L'area è attraversata dal torrente Ansiei che, grazie allo sbarramento dell'antica diga, forma il lago artificiale di Santa Caterina o più conosciuto come il lago di Auronzo. Il bacino artificiale, con i suoi 3 km di lunghezza, bagna anche il centro abitato.
Attraversato il lago, l'Ansiei continua il suo percorso fino alla località di Treponti presso Cima Gogna, dove si immette nel fiume Piave.
L'origine del toponimo è ancora incerta. Essendo Auronzo un paese preromano, non è possibile che il nome derivi da aurum, oro in latino, né tanto meno da argento, pur essendoci varie miniere di questi metalli preziosi disseminate in tutto il comune; una teoria da prendere in considerazione, invece, lo avvicinerebbe agli Eboruntii o Aboruntii, che sarebbero stati gli antichi abitanti del Cadore.
Le prime evidenze archeologiche in Val d'Ansiei che potessero far pensare ad un popolamento in età romana furono scoperte negli ultimi anni del XX secolo, benché uno storico, Giovanni Candido, avesse già scritto nel resoconto di un suo viaggio tra il Friuli e il Cadore avvenuto trecento anni prima, di un luogo chiamato "Auronzo, dove molte vestigia d'antichità veggonsi".
Nei secoli erano state ritrovate soltanto poche monete di fattura romana, raffiguranti il console Manlio Aquilio (129 a.C.) e l'imperatore Gallieno (260 d.C.-268 d.C.), senza però alcun contesto né informazioni aggiuntive. Grazie anche alla benevolenza del proprietario, negli anni novanta presso la casa Molin in via Tarin si trovarono le prime strutture di età romana. Da quel momento le scoperte si susseguirono con ritmo incalzante, fino a delineare un quadro assolutamente inedito: la val d'Ansiei è abitata sicuramente fin dal II secolo a.C. Sul monte Calvario, dietro la chiesa di Santa Giustina a Villagrande, è in corso di scavo uno dei siti archeologici più importanti del Veneto; un luogo di culto attivo dal II secolo a.C. al IV secolo d.C.
Le iscrizioni del sito dimostrano l'uso della scrittura venetica fino almeno a tutto il I secolo d.C., molto più tardi che in pianura, diventando l'anello mancante per la nascita della scrittura runica. Il sito è già stato presentato a Roma in una manifestazione nazionale sull'archeologia. Peraltro, il rinvenimento di alcuni frammenti di terracotta, probabilmente cocci di vasi risalenti a età preromana, hanno dato un senso ai racconti popolari che parlavano del porteà (cimitero) dei pagane in frazione Malon (1300 metri s.l.m.). Qui sono visibili imponenti muri a secco, a dominare le scarpate sottostanti, mentre su un lato si presentano imponenti terrazzamenti (anche di 3 metri di altezza), chiamati dai valligiani i altare dei pagane.
In frazione Villapiccola furono poi trovate, nei pressi della chiesa, 6 monete di bronzo che coprono tre secoli (27 a.C.-211 d.C.), indizio di un tesoretto o di un abitato. Quasi di fronte alla chiesa, dall'altra parte del lago, venne ritrovata una moneta di Augusto durante i lavori di costruzione della strada che costeggia il bacino.
Rilevanti anche i reperti scoperti a Cima Gogna che, ancora secondo le leggende locali, ospitava anticamente un centro abitato di notevoli dimensioni. Il patrimonio ambientale è proprietà delle Magnifiche Regole di Villagrande e Villapiccola, antichissime forme di gestione dei beni di proprietà collettiva dei "regolieri" titolari di un patrimonio inalienabile, indivisibile ed inusucapibile. Tale patrimonio ereditato dai nostri progenitori deve essere salvaguardato, migliorato e trasferito alle future generazioni. Con la venuta di Napoleone, nel 1806, tale patrimonio fu, con la scomparsa delle "regole" dato in amministrazione ai nascenti comuni.
Nel giugno 2008 è stato inaugurato il Museo Civico in via Dante presso il palazzo Corte Metto con quattro sezioni: Scienze della Vita e della Terra al primo piano, archeologia al secondo, la "Grande Guerra" al terzo e l'attività mineraria e mineralogica nell'ultimo. Il Palazzo è inoltre sede di mostre temporanee a tema vario: in passato ha ospitato mostre di Fotografia Naturalistica, Alpinismo, Storia dello Sci e Filatelia.
Nel comune sono presenti le magnifiche regole di Villagrande e Villapiccola, ricostituite dopo 200 anni di amministrazione comunale in base alla legge regionale (riordino delle regole) del 1996. Le regole sono proprietarie sia singolarmente sia in comunione di circa 15.000 ettari di territorio, in gran parte utilizzati a fini agro-silvo-pastorali.
Per quattro volte Auronzo di Cadore è stata sede di arrivo di tappa del Giro d'Italia, la prima nel 1946, l'ultima nel 1973. In diverse altre edizioni del Giro si è svolta una tappa con arrivo presso le Tre Cime di Lavaredo.
Fin dal 1973 si tiene ogni anno in agosto la Camignada poi sie' refuge, una corsa in montagna non competitiva che si snoda per 30 chilometri, dal lago di Misurina al lago di Auronzo, lungo sei rifugi alpini nei gruppi delle Tre Cime di Lavaredo, del Monte Paterno e della Croda dei Toni.
Dal mese di luglio del 2008, la cittadina nel bellunese ospita il ritiro estivo della S.S. Lazio e dal 2015 quello della Spal.
Studiò presso la Royal Academy of Music di Londra. Fece il suo debutto operistico a Göteborg nel 1967.
Sebbene abbia cantato prevalentemente repertorio concertistico, il suo repertorio d'opera include ruoli in The Rape of Lucretia di Benjamin Britten, Orfeo ed Euridice di Gluck, Flavio di Handel, L'anello del Nibelungo di Wagner, e Le nozze di Figaro di Mozart. Di quest'ultima opera esiste una ormai celebre registrazione per la EMI (1977) che vede la Finnilä nel ruolo di Marcellina, diretta da Daniel Barenboim, e assieme a Teresa Berganza e Dietrich Fischer-Dieskau nei ruoli principali. Un'altra celebre registrazione è quella del Parsifal di Wagner diretta da Georg Solti (1973), sebbene Finnilä sia conosciuta soprattutto come interprete mahleriana.
Jacques-Paul Martin (Amiens, 26 agosto 1908 – Città del Vaticano, 27 settembre 1992) è stato un cardinale francese.
Nacque ad Amiens il 26 agosto 1908. Il 14 ottobre 1934 fu ordinato sacerdote per la diocesi di Nizza.
Officiale della Segreteria di Stato, canonico della Basilica Vaticana, il 5 gennaio 1964 papa Paolo VI lo nominò vescovo titolare di Neapoli di Palestina.
L'11 febbraio dello stesso anno fu consacrato vescovo dal cardinale Paolo Marella, arciprete della Basilica Vaticana, co-consacranti i monsignori Angelo Dell'Acqua, arcivescovo titolare di Calcedonia, sostituto della Segreteria di Stato,  e Paul-Pierre Philippe, O.P, arcivescovo titolare Eracleopoli Maggiore, segretario della sacra Congregazione dei Religiosi.
Il 9 aprile 1969 papa Paolo VI lo nominò prefetto della Casa Pontificia, mentre papa Giovanni Paolo II il 18 dicembre 1986, al momento del suo ritiro per raggiunti limiti d'età, lo promosse arcivescovo, sempre con il titolo di Neapoli di Palestina.
Lo stesso Papa lo creò cardinale nel concistoro del 28 giugno 1988 assegnandogli la diaconia del Sacro Cuore di Cristo Re.
Morì il 27 settembre 1992 e venne sepolto inizialmente nella tomba del Capitolo Vaticano al Cimitero romano del Verano e, dal 1997, nella sua diaconia.
L'AH-6 Little Bird è un elicottero d'attacco sviluppato negli Stati Uniti d'America a partire dagli anni sessanta, derivato dall'MD 500. Utilizza un rotore principale a cinque pale e uno di coda a due pale. L'elicottero è un piccolo monomotore, ma c'è la possibilità di trasportare fino a sei passeggeri oltre ai due uomini di equipaggio.
Il progetto dell'A/MH-6 venne avviato nel 1960. L'U.S. Army emise la specifica tecnica numero 153 (Technical Specification 153) per un elicottero leggero da osservazione, in inglese Light Observation Helicopter (LOH). Il nuovo elicottero doveva poter effettuare trasporto personale, missioni di scorta e attacco, evacuazione di feriti e osservazione aerea. Presero parte alla competizione per la fornitura dodici costruttori e la Hughes Tool Company's Aircraft Division propose il suo Model 369. Al termine delle valutazioni della commissione di valutazione dell'esercito e della marina statunitensi, vennero scelte due proposte per le prove finali da cui sarebbe uscito il nome del progetto vincente la commessa di fornitura: il progetto Fairchild-Hiller e il Bell, ma l'U.S. Army incluse anche l'elicottero Hughes tra i partecipanti alla selezione finale.
Il primo prototipo di Model 369 compì il primo volo il 27 febbraio 1963. In origine venne designato YHO-6A secondo la denominazione dell'esercito statunitense, salvo poi cambiare nome in YOH-6A quando nel 1962 il Dipartimento della Difesa degli Stati Uniti unificò le nomenclature. Vennero costruiti 5 prototipi equipaggiati con una turbina Allison T63-A-5A da 252 shp (188 kW) e consegnati all'U.S. Army a Fort Rucker in Alabama per competere con gli altri 10 prototipi presentati dalla Bell e dalla Fairchild-Hiller. Al termine, la Hughes vinse le prove comparative e l'esercito firmo il contratto con la Hughes, prevedendo l'inizio della produzione di serie nel maggio 1965. L'ordine iniziale fu di 714 elicotteri, ma il numero fu in seguito incrementato a 1300 con una opzione per l'acquisto di altri 114. Nel primo mese furono costruiti 70 elicotteri.
Il modello si è rivelato essere un elicottero piccolo e agile privo di armamento. All'esterno sono presenti dei sedili utili per far prendere posto a tre commando per lato. Esiste anche una versione "cannoniera" denominata AH-6. Verniciata di nero e impiegata per operazioni notturne, può condurre rapidi inserimenti e esfiltrazioni di operatori delle forze speciali in aree dove elicotteri più grandi non sono in grado di operare in sicurezza.
In ambito cinematografico, il Little Bird, in versione AH-6, compare nel film Black Hawk Down - Black Hawk abbattuto.
In ambito videoludico, il Little Bird compare nei videogiochi Battlefield 2: Armored Fury, Battlefield 2: Modern Combat, Battlefield 3 (in versione AH-6J), Battlefield 4, Call of Duty: Modern Warfare 3, Grand Theft Auto IV, Grand Theft Auto V, CHAOS e Gunship Battle III.
(EN) Hughes / MD Helicopters AH-6 / MH-6 Little Bird Light Attack Helicopter, in Military Factory, http://www.militaryfactory.com. URL consultato l'11 gennaio 2012.
(EN) John Pike, Charles Vick, Mirko Jacubowski, Patrick Garrett, OH-6A Cayuse - AH-6J Little Bird - Defender 500, in Federation of American Scientists, http://www.fas.org Federation of American Scientists. URL consultato l'11 gennaio 2012 (archiviato dall'url originale il 5 gennaio 2012).
Il Succiacapre o Caprimulgo ( Caprimulgus europaeus - Linnaeus, 1758) appartiene all’ordine dei Caprimulgiformes ed alla famiglia dei Caprimulgidae ed insieme al Succiacapre collorosso ( Caprimulgus ruficollis ) relegato alla sola penisola iberica, sono le uniche due specie di questa famiglia presenti in Europa.
Pochissimi hanno avuto l’opportunità di osservare questo uccello in natura se non veri appassionati di ornitologia ed accaniti naturalisti e fra questi molti hanno faticato a lungo prima di scovarne uno nascosto mimetizzato su un tronco secco o accovacciato a terra come un pezzo di legno rinsecchito.
Il succiacapre è un uccello prettamente notturno con un’attività che inizia nel buio più assoluto, volando con abilità e destrezza in modo elegante e leggero, sfiorando rami e cespugli, argini e costruzioni, in caccia dei grossi insetti di cui si nutre.
All’alba, poco prima che faccia luce, sparisce. Si posa tra le ramaglie di un tronco secco caduto a terra oppure su un ramo basso di un albero contorto o meglio ancora sul suolo tra pezzi di legno, foglie secche e sassi dove scompare totalmente alla vista.
Sebbene già disponga di una colorazione così criptica da renderlo indistinguibile da tutto ciò che gli sta attorno, la natura lo ha dotato anche di atteggiamenti che accentuano questa sua capacità.
Socchiude gli occhi tondi e neri, unico indizio che potrebbe rivelare la sua presenza rendendolo diverso dal pezzo di legno a cui è sdraiato accanto, fino a trasformarli in una minuscola fessura allungata longitudinale che sembra una piccola crepa in una corteccia e sparisce. Non contento di questo atteggiamento ecco che, cosciente di essere invisibile, rimane al suo posto fin quasi a calpestarlo, con uno spazio di fuga limitato ad un paio di metri che gli concede il lusso di non rivelarsi proprio se non casualmente !
Quindi è un uccello tra i meno osservati e spesso la popolazione con la quale condivide l’habitat non conosce neppure l’esistenza di questo essere. Forse è anche per questo motivo che coloro che gli han dato il nome sono gli unici che nei tempi passati avevano l’occasione di osservarli.
Infatti non vi è pastore o guardiano di mandrie che non abbia avuto la possibilità di incappare in questo uccello durante la sua vita itinerante. Il procedere delle greggi è un vero e proprio rastrellamento a tappeto dell’area attraversata per cui non vi è modo per questi uccelli di sfuggire al passaggio degli animali ed al loro transito vengono immancabilmente snidati e fatti involare.
Si tratta poi di un uccello della misura di un cuculo e con una discreta apertura alare, per cui non sfugge facilmente alla vista. Non vi è dubbio che il nome di succiacapre e poi la corrispondente traduzione scientifica in latino ed ancora molti dei nomi europei basati sullo stessa omonimia, sia derivata dalla conoscenza che i pastori hanno sempre avuto di questi uccelli.
Il fatto che si osservassero al mattino durante i primi spostamenti delle greggi, aveva dato adito al dubbio che vivessero succhiando il latte delle capre e che queste diventassero poi sterili e cadessero in lunghi periodi di asciutta ed a volte diventassero anche cieche. Da questo concetto è scaturito quindi il nome volgare tanto comune e diffuso in Europa.
Al contrario nelle aree asiatiche dove questo uccello è largamente diffuso non si fa riferimento alcuno a questo aneddoto ed anche in Francia stranamente viene chiamato Engoulevent d’Europe, “ingoia vento” probabilmente per la stranissima e grossissima bocca.
Anche se conosciuto come succiacapre viene però chiamato anche in diversi altri nomi sempre molto particolari e fantasiosi.
Fern Owl - Civetta delle felci, Nightjar - vibratore notturno, Nightraven – Corvo notturno, Puckeridge – epiteto usato anche per indicare una vecchia malattia delle pecore, Corpse bird - uccello dei cadaveri, Nottolone - per le sue abitudini notturne, Calcabotto – perché si pensava che quando a terra si posasse sui rospi (botti) e Bucassa - boccaccia. Infine Gabble ratchet - segugio dei cadaveri, riferito ad una leggenda anglosassone che vedeva le anime dei bambini non battezzati vagare sotto forma di questo uccello fino al giorno del giudizio universale. Altri nomi europei, Ziegenmelker - in tedesco, Chotacabras europeo - in spagnolo, Noitibó da Europa – in portoghese, Kaprimulgo – in esperanto.
Misura mediamente 31 cm di lunghezza; è simile al succiacapre comune ma di maggiori dimensioni e di colore più pallido, con collare giallo fulvo e una larga macchia bianca sulla gola. Il succiacapre ha misure molto simili ad un cuculo o ad un piccolo falchetto.
È lungo circa 30 cm con un’apertura alare di ben 60 cm ed un peso di 100 g e quando prende il volo sembra molto più grande di quanto lo si sia immaginato da fermo. Ha ali lunghe e strette da falco, che muove con grande eleganza e buona scioltezza e che abbinate alla lunga coda che manovra in continuazione, riesce a volteggiare e virare con grande facilità.
Il maschio è leggermente più grosso ma si distingue unicamente dalla femmina da due grosse macchie bianche che porta ai lati della fascia terminale della coda e di una breve fascia anch’essa bianca sulle prime tre remiganti.
Il colore degli adulti è un miscuglio di macchie, righe e linee nere, marrone scure e bianche, marezzate tra di loro e così screziate da imitare alla perfezione un pezzo di corteccia rugosa e marcescente caduta a terra.
Se consideriamo che quando al suolo si accorcia il corpo, rannicchiando la testa fra le spalle, socchiude i grossi occhi e si adagia perfettamente in un minuscolo avvallamento, si può immaginare quale sia il risultato.
Ha testa piatta ed allargata, con un becco che risulta molto piccolo perché nascosto da piume e da barbigli setosi ma che nasconde una bocca immensa ed impensabile per un simile volatile.
Ha gambe cortissime praticamente inservibili, in quanto sia a terra che sui rami si adagia col corpo e che mai usa per camminare.
I giovani all’involo sono molto simili agli adulti anche se i colori non sono così nitidi ma appena nati e per i primi giorni, hanno una livrea incredibilmente mimetica, forse ancor più degli adulti.
Le piume dei giovani hanno sui bordi delle sbavature filiformi biancastre che rendono praticamente invisibile la livrea ed indecifrabile la forma, facendolo sembrare un piccolo pezzo di legno coperto da una leggera ragnatela biancastra.
Inoltre restano immobili anche toccandoli, per cui si rende a volte necessario palpeggiarli per accertarsi che siano realmente dei piccoli uccelli.
Dopo la prima settimana diventano invece più reattivi e per il periodo che manca all’involo mostrano un’aggressività difensiva particolare ma di grande effetto. Spalancano l’enorme bocca, aprono le ali e la coda e sibilano come una biscia.
Il succiacapre ha un ampio areale che copre interamente il nostro continente anche se a macchie di leopardo e manca solo nell’estremo nord della penisola Scandinava e in Scozia.
È presente in tutto il Medio Oriente ed in Asia nella fascia temperata fino alla Mongolia a nord e la valle dell’Indo a sud.
In Africa ha poche colonie nidificanti sulle coste del Marocco, dell’Algeria e della Tunisia, sebbene questo continente vede poi nella stagione invernale, confluire la migrazione dell’intera popolazione mondiale di questo uccello.
È un migratore a lungo raggio e durante la migrazione raggiunge tutta la fascia subsahariana dell’Africa orientale, dall’Etiopia al Sudafrica. Per la linea migratoria dell’Europa occidentale invece le aree di svernamento sembra siano situate in corrispondenza del Senegal e della Nigeria. Arriva nelle aree di nidificazione nella tarda primavera ed inizia la migrazione verso i quartieri invernali sin dal mese di agosto.
Sono state determinate sei sottospecie ma le differenze con quella nominale sono alquanto minime se non per colorazioni leggermente più chiare o per lievi diversità nelle dimensioni. Caprimulgus europaeus europaeus , nell’Europa continentale fino alla Siberia, ilCaprimulgus europaeus meridionalis , nell’area mediterranea fino al Caucaso, il Caprimulgus europaeus sarudnyinell’Asia centrale occidentale, il Caprimulgus europaeus plumipes nella Mongolia, il Caprimulgus europaeus dementievinell’area del lago Baikal e Caprimulgus europaeus unwini nell’Asia centrale orientale.
Habitat ideali del succiacapre sono gli ambienti aperti ed asciutti ricchi di insetti. Praterie sabbiose e ciottolose, piantagioni di alberi di primo impianto, pinete marittime, poligoni militari ed aeroporti, entroterra sabbiosi dei litorali, radure di boschi, zone arbustive e di brughiera ma sempre con ampi spazi dove poter volare e cacciare gli insetti di cui nutre.
In Europa raramente arriva ad altitudini superiori ai 1500 m mentre in Asia e nei luoghi di svernamento non è difficile riscontrarlo fino oltre i 3000.
Nidificando per terra ha necessità di terreni aridi con buon drenaggio e senza ristagni di acqua che sarebbero deleteri per il suo nido.
Nelle brughiere a volte soggette a temporanei allagamenti, pone d’abitudine il nido su leggeri rialzi del terreno per garantirsi una maggior sicurezza.
Neppure teme l’insolazione perché spesso la collocazione del nido è in pieno sole e durante la cova è in grado di passare l’intera giornata sotto un sole estivo a volte infuocato e senza alcuna difficoltà.
Il suo arrivo nei quartieri di nidificazione è facilmente rilevato dall’incessante canto crepuscolare e notturno che il maschio emette in difesa del suo territorio. Un gracchiare continuo molto simile a quello di un rospo oppure paragonabile al rumore di una ventola che girando è ostacolata da un rametto, con continui saliscendi di intensità nel tono ed intervallati ogni tanto da un tiiiiuuu tek tek tek come finale di strofa. Molto più caratteristico è il volo notturno del maschio a delimitazione del territorio o per sorvolare l’area mentre la femmina è in cova.
La Lex Cornelia de provinciis ordinandi fu una legge emanata dal dittatore Silla nell'81 a.C. in materia di prorogàtio impèrii (istituto tipico dell'età repubblicana consistente nell'attribuire a magistrati decaduti dalla carica il compito di portare comunque a termine campagne belliche in corso o di proseguire nell'amministrazione delle province conquistate; a partire dalla fine del II secolo a.C. era concesso mediante senatusconsùltum, cioè a seguito del provvedimento senatorio i cònsules e i prætòres assumevano il titolo di procònsules e di proprætòres). 
La legge regolava il governo delle provincie e stabiliva che i pretori, trascorso l'anno di carica in Roma, fossero di diritto assegnati per un secondo anno come propretori al governo di una provincia sorteggiatagli: la gestione della magistratura provinciale, quindi, si considerava prorogatio di quella urbana. 
L'innovazione si riferisce secondo Theodor Mommsen, storico e studioso tedesco del XIX secolo, anche ai consoli, che non potevano andare in provincia nell'anno di consolato, né potevano più esercitare l’imperium militare in Italia. I promagistrati conservavano di diritto l’imperium fino all'arrivo del successore, ma dovevano entro trenta giorni abbandonare la provincia: conservavano pure l’imperium fino al loro ritorno in Roma, per cui potevano trionfare e potevano essere loro affidati nuovi incarichi militari.
G. Rotondi, Leges publicae populi Romani: elenco cronologico con un'introduzione sull'attività legislativa dei comizi romani, Hildesheim, Olms, 1962, pp. 352-359.
TechnipFMC PLC è un'azienda multinazionale operante nel settore dell'ingegneria petrolifera e gasiera, leader in progetti, tecnologie, sistemi e servizi nel settore; essa è nata nel 2017 dalla fusione della francese Technip e della statunitense FMC Technologies. La sede legale è a Londra, mentre le sedi operative sono a Parigi (ex Technip) e a Houston (FMC Technologies).
Essa opera nell'industria petrolifera e gasiera in tre segmenti principali: progetti e servizi sottomarini (Subsea - 38,7% del fatturato), project management e servizi onshore/offshore (Onshore/Offshore - 51,6% del fatturato) e progetti e servizi di superficie (Surface - 9,7% del fatturato), e dispone di una flotta di diverse navi.
L'azienda è quotata alla borsa di Parigi e a quella di New York ed è presente in diversi indici, tra cui: CAC 40, SBF 120, Euronext 100, NYSE Composite, Dow Jones Industrial Average, S&P 500 e STOXX Europe 600.
Salvatore Sigismondo Nicola Fratellini (Spoleto, 13 agosto 1854 – Spoleto, 1º maggio 1929) è stato un avvocato e politico italiano.
Salvatore Fratellini era nato nel 1854 da una famiglia patrizia spoletina; il padre commendatore Giuseppe era ufficiale superiore alla difesa di Roma, magistrato e deputato al Parlamento.
Laureato in giurisprudenza all'Università di Roma nel 1875, è stato consigliere comunale, assessore e sindaco di Spoleto nel 1890 e nel 1912, consigliere, vice-presidente e presidente della provincia di Perugia dal 1910 al 1920, in seguito membro della deputazione provinciale. È inoltre stato presidente del Consiglio dell'Ordine degli avvocati di Spoleto, presidente onorario della società operaia di mutuo soccorso "Luigi Pianciani", vicepresidente della giunta di vigilanza dell'Istituto tecnico di Spoleto e membro del consiglio scolastico provinciale di Perugia. Nominato senatore a vita nel 1919.
Nel 1910 pubblica un volume storico-politico col titolo Spoleto nel risorgimento dove racconta i fatti più salienti della città dal 1831 alla redenzione di Roma; scrive inoltre moltissime conferenze patriottiche a beneficio della Croce Rossa che gli riconosce la medaglia d'argento di benemerenza. Sostiene con convinzione il movimento fascista e manifesta apertamente la sua adesione al regime.
Muore a 75 anni per problemi cardiaci. Era sposato con Adele Bernardi che gli aveva dato una figlia, la marchesa Maria, andata in moglie al marchese Mariano Cittadini.
 Salvatore Fratellini, Spoleto nel Risorgimento nazionale, pubblicazione per il cinquantenario della liberazione di Spoleto: 17 settembre 1910, Premiata tipografia dell'Umbria, 1910.
 Autori vari, Salvatore Fratellini, spoletino. Senatore del Regno (1854-1929), Spoleto, Tipografia dell'Umbria, 1930,  Pubblicazione commemorativa.
 Salvatore Fratellini, Senatori dell'Italia liberale, su notes9.senato.it. URL consultato il 18 novembre 2015.
Il ponte aereo per Berlino (1948-1949) fu un'azione intrapresa durante la Guerra Fredda dagli Stati Uniti e dai loro alleati dell'Europa occidentale per trasportare cibo e altri generi di prima necessità nella Berlino Ovest circondata dai sovietici.
Il 24 giugno 1948, l'Unione Sovietica bloccò gli accessi ai tre settori occupati da statunitensi, inglesi e francesi di Berlino, tagliando tutti i collegamenti stradali e ferroviari che giocoforza attraversavano la parte di Germania sotto controllo sovietico. Le parti occidentali della città furono anche scollegate dalla rete elettrica, anch'essa sotto controllo sovietico. Berlino ovest divenne una buia città assediata, senza viveri né medicinali.
Il comandante delle truppe di occupazione statunitensi, generale Lucius Clay propose di inviare una grossa colonna corazzata attraverso le strade che collegavano la Germania Ovest a Berlino. La colonna avrebbe marciato pacificamente per scortare gli aiuti umanitari ma sarebbe stata pronta a rispondere al fuoco se bloccata o attaccata. Il Presidente Harry Truman reputò la proposta foriera di un inaccettabile rischio di guerra e dette incarico al generale Albert Wedemeyer, comandante dell'aviazione statunitense in Europa, di studiare la fattibilità di un ponte aereo.
Il 25 giugno, il giorno dopo l'inizio del blocco, venne istituito un enorme ponte aereo che poi durerà 462 giorni. Centinaia e centinaia di aeroplani, chiamati affettuosamente "Rosinenbomber" (bombardieri d'uva passa) dalla popolazione locale, trasportarono un'enorme varietà di provviste, da interi container pieni di viveri, carbone e medicinali a piccoli pacchetti di caramelle con attaccato un minuscolo paracadute individuale per i bambini (i pacchetti di caramelle paracadutati furono ideati dal pilota Gail Halvorsen). Gli ammalati gravi ed i bambini venivano evacuati dalla città con gli stessi aerei. Gli aeromobili vennero forniti e volarono dagli Stati Uniti d'America, dal Regno Unito e dalla Francia, ma gli equipaggi furono forniti anche dall'Australia, dal Sudafrica e dalla Nuova Zelanda. Furono in totale effettuati 278.228 voli, trasportando 2.326.406 tonnellate di cibo e altre forniture, tra cui 1.500.000 tonnellate di carbone per riscaldamento e produzione di energia elettrica, dando vita al più grande trasporto umanitario della storia. All'apice dell'operazione atterravano a Berlino 1.398 voli ogni 24 ore trasportando 12.940 tonnellate di viveri, carbone e macchinari.
L'Unione Sovietica tolse il blocco a mezzanotte del 12 maggio 1949. Il ponte aereo continuò comunque fino al 30 settembre; era intenzione delle democrazie occidentali di costituire a Berlino sufficienti scorte in caso i sovietici bloccassero di nuovo la città.
L'azione statunitense portò il nome in codice di Operation Vittles, mentre quella britannica venne chiamata Plain Fare. L'operazione non fu indolore per gli equipaggi; data l'elevata frequenza dei voli vi furono alcuni incidenti con vittime. Il più noto è il disastro di Gatow, aeroporto della RAF all'epoca, dove il 5 aprile 1948 un Vickers VC.1B Viking britannico entrò in collisione con uno Yakovlev Yak.3 che stava effettuando delle acrobazie, precipitando nella zona sovietica dopo essere entrato in vite. Il pilota dello Yak e i 14 tra equipaggio e passeggeri a bordo del Viking morirono.
Il controllo operativo dei tre corridoi aerei alleati venne affidato al controllo del traffico aereo del BARTCC, situato nel settore americano di Berlino, all'aeroporto di Tempelhof a Berlino. L'autorità di mediazione e controllo diplomatico venne garantita da un'organizzazione non ufficiale delle tre potenze a cui partecipava come contatto anche personale sovietico, anch'essa situata nel settore americano, che venne chiamata Berlin Air Safety Center (BASC).
Il Ducato di Spoleto fu uno dei ducati istituiti dai Longobardi in Italia e sopravvisse a lungo dopo la caduta del Regno longobardo (774), passando sotto il controllo dei Franchi prima e della nobiltà pontificia poi, fino al 1198. Insieme al Ducato di Benevento costituiva la Langobardia Minor. Il ducato comprendeva inizialmente parti delle odierne regioni di Abruzzo, Lazio, Marche e Umbria. In epoca successiva, con lo stesso nome, ma in ambito territoriale già minore, venne annesso allo Stato Pontificio, divenendone poi una provincia.
La penetrazione longobarda nell'Italia centro-meridionale, tradizionalmente considerata coeva o immediatamente successiva alla conquista del settentrione (Langobardia Maior) condotta da Alboino nel 568-569, è dalla storiografia moderna ritenuta leggermente successiva. La carenza di fonti sul periodo impedisce conclusioni certe, ma l'orientamento predominante colloca la conquista di Spoleto da parte di Faroaldo I e la conseguente fondazione del ducato nei primi anni del Periodo dei Duchi (574-584), forse nel 576.
I confini del ducato furono spesso incerti e mutarono ripetutamente durante l'esistenza del Regno longobardo; il suo nucleo stabile, comunque, confinava ad est con il Mare Adriatico, a sud con il Ducato di Benevento (anch'esso longobardo) e per il resto con l'Esarcato d'Italia bizantino: a ovest con il cosiddetto Patrimonium Petri (appartenente alla Santa Sede), a nord con il Corridoio Bizantino che univa Roma a Ravenna e a nord-est con la Pentapoli bizantina. Appare perciò evidente l'importanza strategico-militare della capitale Spoleto, con i gastaldati di appartenenza e Spello, Assisi e Terni. Il ducato era diviso in dieci gastaldati:
Camerino.La sua popolazione complessiva, secondo alcuni storici, si aggirava nel X secolo intorno ai centomila abitanti e la superficie a 5000 chilometri quadrati circa.
Anche dopo la conclusione del Periodo dei Duchi e la restaurazione di un'autorità regia centrale con Autari (584), il ducato di Spoleto, retto da Faroaldo I fino al 591, restò sostanzialmente indipendente. 
Il duca, dopo aver restituito al papa Benedetto I le proprietà terriere spoletine usurpate al monastero di San Marco in Pomeriis, ricevette in cambio il consenso pontificio per occupare con le sue milizie il territorio di Classe, il più importante porto marittimo dell'Adriatico, con la presenza del forte richiamo religioso di Sant'Apollinare in Classe, basilica già consacrata nel 547 e una delle più significative dell'architettura bizantina.
Faroaldo, contrastato dall'esarca di Ravenna, Smaragdo, subì una grave sconfitta e venne sostituito da Ariulfo o Ariolfo (591-600), che proseguì l'espansione militare a danno dei Bizantini, rafforzando l'autonomia del ducato che fu quindi in grado di scegliere autonomamente i propri sovrani, anche prescindendo dalla volontà regia.
Nella contesa per la supremazia del potere tra l'istituzione imperiale dell'Esarcato di Ravenna e il nuovo assetto territoriale determinato dall'occupazione longobarda si inserì il papato, che seppe legittimarsi come forza mediatrice del conflitto grazie alla grande personalità di Gregorio Magno (590-604), pur bisognoso di protezione dei governi dominanti per realizzare le proprie finalità spirituali, non prive di interessi terreni, miranti all'accrescimento del Patrimonio di san Pietro.
Nel VII secolo il territorio fu retto da Teudelapio (600-653) e Trasamondo I (663-700 circa). Nel 662 il ducato appoggiò l'usurpazione di Grimoaldo, duca di Benevento, ai danni di Pertarito e Godeperto. 
Con la conversione dei Longobardi al cattolicesimo, dopo quella regale di Agilulfo e Teodolinda, il ducato si aprì all'opera missionaria romana, dove tuttavia ebbe esiti scarsamente attestati. 
Tuttavia, fu proprio all'interno del ducato di Spoleto che, intorno al 680, sorse il più grande monastero longobardo dell'Italia centrale: l'abbazia di Farfa, in Sabina.
Alla morte di Trasamondo I il ducato passò al figlio Faroaldo II. Durante il regno di Liutprando, re dal 712, Faroaldo occupò il porto di Classe, ma il monarca, che perseguiva con determinazione una politica di accentramento e consolidamento del potere centrale reprimendo la dura opposizione dei ducati della Langobardia Minor, gli ordinò di restituirlo ai Bizantini (712 o 713). Contro il duca insorse il figlio, Trasamondo II, che gli impose il ritiro in un monastero e ne prese il posto, anche se è possibile che la deposizione di Faroaldo risalga al 710, quindi prima dell'ascesa al trono di Liutprando. Una leggenda riporta che nel 705 Faroaldo II era divenuto protettore di san Tommaso di Farfa, al quale avrebbe donato terreni e risorse per la ricostruzione dell'abbazia di Farfa, distrutta dai Longobardi sul finire del secolo precedente; il duca stesso si sarebbe poi ritirato nel monastero di San Pietro in Valle, presso Ferentillo (che tuttora conserva alcune tombe ducali), morendovi nel 728.
Nel 717 Liutprando, che aveva ripreso un'azione militare volta a estendere il dominio longobardo in Italia, attaccò Ravenna e Trasamondo ne approfittò per occupare Narni, ma quando, nel 724, il re provocò papa Gregorio II a Roma, trovò la resistenza dei duchi autonomisti della Langobardia Minor; gli spoletini si opposero a Liutprando sul ponte Salario, contribuendo alla sconfitta del sovrano. Si creò così un'alleanza tra Spoleto, Benevento e il Papato, legati dal comune interesse a contrastare il rafforzamento di Liutprando, che quindi si alleò a sua volta con l'esarca Eutichio al quale era accomunato, in quel frangente, dalla volontà di ricondurre sotto il potere legittimo i potentati indipendentisti dell'Italia centro-meridionale. Liutprando marciò quindi su Spoleto, l'occupò e ottenne la sottomissione di Trasamondo e di Romualdo II di Benevento. Nel 739, Liutprando invase ancora il territorio romano; per la seconda volta il pontefice ricorse all'aiuto di Trasamondo. Il conflitto venne risolto definitivamente dal papa Zaccaria che nel 742 riuscì ad ottenere da Liutprando la restituzione di tutte le fortezze occupate. Il ribelle Trasamondo venne deposto e rinchiuso in un monastero e Liutprando lo sostituì con il suo nipote, Agiprando.
Nella seconda metà dell'VIII secolo la tradizionale autonomia politica del ducato venne contenuta dai successori di Liutprando, che alla sua morte (744) avevano lasciato il Regno longobardo all'apice della potenza e della coesione: gli ultimi re longobardi continuarono quindi a opporsi all'eccessiva frammentazione del particolarismo ducale. Anche Rachis, seppure sovrano debole rispetto al grande predecessore, fu in grado di imporre a Spoleto un duca a lui fedele: Lupo. 
Proprio questa fedeltà costò il ducato a Lupo, che nel 751 fu deposto dal nuovo sovrano Astolfo (749-756) che assunse in proprio la reggenza; alla morte di Astolfo la popolazione spoletina acclamò nuovo duca Alboino, sostenuto anche da papa Stefano II (752-757) che, avendo constatato la rottura della tregua con i Longobardi, richiese l'intervento armato dei Franchi.
Nel 758 Alboino venne attaccato e sconfitto dal nuovo re Desiderio (756-774) che, in continuità con la politica accentratrice di Astolfo, depose il duca, governando inizialmente anch'egli il ducato in prima persona per affidarlo, in seguito, prima a Gisulfo (759) e poi a Teodicio.
Nel 774, dopo la definitiva sconfitta di Desiderio ad opera di Carlo Magno, mentre si persero notizie di Teodicio, citato in quel periodo nel Regesto Farfense come protettore di quell'abbazia, alcuni spoletini si recarono a Roma e, attraverso il taglio simbolico dei capelli, fecero atto di sottomissione a papa Adriano I (772-795); con nomina pontificia, il duca Ildeprando prestò giuramento di fronte al Papa e fece del ducato, sostanzialmente, un feudo del Patrimonio di san Pietro; la tradizionale cerimonia longobarda del Gairethinx, in occasione dell'elezione del duca, rimase definitivamente affidata alla storia. Il ducato ebbe notevole fortuna, dato che i Longobardi controllavano la via Flaminia, importante arteria di transito tra Roma e l'ex Esarcato, oltre a quella del cosiddetto "Corridoio Bizantino".
Con il crollo del dominio longobardo dovuto alle campagne militari dei re franchi Pipino il Breve (755-756) e Carlo Magno (771-774), il ducato di Spoleto cadde sotto la loro sovranità. Il papato, principale alleato dei franchi, divenne importante nella vita del ducato, tendendo a nominare o comunque favorire duchi "francofili". Il primo di questi duchi franchi, dopo Ildeprando (774-789), duca e governatore papale con il quale finisce il dominio longobardo, fu Guinigisio I, duca e marchese che resse il ducato dal 789 all'anno 822 e che «[...] rappresentava il potere imperiale nell'intera Italia centrale e per incarico di Carlo interveniva anche nella vita politica di Roma».
Dall'880 fu duca Guido II (880-894), anche lui di stirpe franca, che nell'885 sconfisse i Saraceni sul Garigliano e poi nell'889 anche Berengario del Friuli. Guido fu quindi incoronato re d'Italia da papa Stefano V e poi sacro romano imperatore nell'891 da papa Formoso, associando al potere il figlio Lamberto. Guido II morì nell'894. Anche Lamberto, associato al padre Guido sul trono d'Italia nell'891, dopo tre anni venne incoronato imperatore da Formoso. Confermato imperatore legittimo anche dal sinodo dei vescovi a Ravenna, morì nell'898 per una caduta da cavallo durante una battuta di caccia.
Agli inizi del X secolo fu duca di Spoleto Alberico I, nobile germanico che si inserì negli ambienti dell'aristocrazia romana e sposò Marozia, figlia dell'alto funzionario pontificio Teofilatto. Marozia fu la figura femminile più influente nella politica del Regnum Italiae fino al 932 quando, sposatasi per la terza volta con il cognato Ugo di Provenza, venne imprigionata nella fortezza di Castel Sant'Angelo dal suo stesso figlio Alberico II, nuovo dominus di Roma.
Nel 1155, dopo l'incendio della città di Spoleto ad opera di Federico Barbarossa, l'imperatore nel 1177 affidò il controllo del territorio ducale a Corrado di Urslingen, che fu nominato duca di Spoleto (e sarà l'ultimo, 1177-1198) e conte di Assisi. Alla famiglia del nuovo duca Costanza d'Altavilla affidò la tutela del neonato Federico II. Con l'elezione di papa Innocenzo III nell'intera Umbria incominciò a delinearsi lentamente la trasformazione del primitivo Patrimonium Petri, ingrandito dalle cospicue donazioni imperiali, verso la forma definitiva di Stato Pontificio: «Le Recuperationes territoriali innocenziane operate nella marca d'Ancona e nel ducato di Spoleto, oltre che ad ampie concessioni amministrative come l'elezione dei consoli già sperimentate dal Barbarossa, furono improntate al legato pontificio insieme a una politica di persuasione delle popolazioni, basata sul convincimento della supremazia morale della Chiesa nei confronti della tirannide imperiale».
Dopo varie vicissitudini, che videro i confini del ducato modificati e i suoi territori di volta in volta separati o uniti alla marca d'Ancona e alla Romagna, nel 1198 il ducato di Spoleto entrò a far parte dello Stato Pontificio, a parte un breve ritorno agli imperiali, dal 1222 al 1228, con Bertoldo e Rainaldo di Urslingen. Il ducato continuò per molto tempo, sebbene ridotto di territorio, a esistere come entità amministrativa autonoma nello Stato della Chiesa: infatti Lucrezia Borgia, con un breve pontificio del 15 agosto 1499, fu nominata governatrice del ducato di Spoleto.
L'ultima persona che si fregiò del titolo, seppure nominale, di duca di Spoleto è stato Aimone di Savoia, quarto duca d'Aosta (1900-1948).
 Gregorio di Catino, Regestum Farfense (1128), in Ignazio Giorgi e Ugo Balzani (a cura di), Il regesto di Farfa compilato da Gregorio di Catino, Roma, Soc. romana di storia patria, 1914  [1879].
Lidia Capo. Commento a  Paolo Diacono, Storia dei Longobardi, a cura di Lidia Capo, Milano, Lorenzo Valla/Mondadori, 1992, ISBN 88-04-33010-4.
 Ignazio Giorgi e Ugo Balzani (a cura di), Il regesto di Farfa compilato da Gregorio di Catino, Voll. I-V, Roma, Soc. romana di storia patria, 1914  [1879].
 Hagen Keller, La Marca di Tuscia fino all'anno Mille, in Atti del V Congresso internazionale di studi sull'Alto Medioevo: «Lucca e la Tuscia nell'alto Medioevo» (Lucca, 3-7 ottobre 1971), Spoleto, Centro italiano di studi sull'alto medioevo, 1973, ISBN 88-7988-104-3. URL consultato il 9 aprile 2019 (archiviato dall'url originale il 29 marzo 2016). Dal Patrimonio di San Pietro allo Stato Pontificio, Atti del convegno di studio svoltosi in occasione della quarta edizione del "Premio internazionale Ascoli Piceno" (Ascoli Piceno, 14-16 settembre 1990), Centro italiano di studi sull'alto medioevo, 2000.
Il Sassetta, pseudonimo di Stefano di Giovanni di Consolo (Cortona (?), 1400 circa – Siena, 1450), è stato un pittore italiano.
Il soprannome Sassetta è attestato solo dal Settecento e, sulle prime, sotto la forma di cognome. Così si trova per la prima volta nel Pecci: Stefano Sassetta; ma il Pecci probabilmente trasse il nome da un'erronea lettura di documenti.
Nacque in data sconosciuta probabilmente a Siena, anche se ci sono ipotesi su una sua possibile nascita a Cortona, come suggerito dalla comparsa del nome della città accanto a quello dell’artista in molti documenti. Si ignora del tutto l’ambito della sua formazione artistica. Di lui si hanno comunque le prime notizie a Siena, nel 1423. Pittore riconosciuto e apprezzato dai contemporanei, come dimostrano le committenze nel duomo, nel palazzo pubblico e su una porta di accesso della città, fu maestro di molti discepoli. Trascurato dai critici d’arte per molti anni fu rivalutato solo agli inizi del XX secolo. Oggi è considerato il maggiore esponente della pittura senese della prima metà del Quattrocento.
La prima opera certificata è la pala di altare realizzata per il Palazzo dell’Arte della Lana. Commissionata nel 1423, di questa opera composita rimangono solo pochi pannelli dispersi in vari musei, anche se molti di essi si trovano nella Pinacoteca Nazionale di Siena.
Dai frammenti rimasti si nota un pittore molto legato alla tradizione della pittura senese, in particolare a quelle di Pietro e Ambrogio Lorenzetti, ma sensibile alle sperimentazioni del rinascimento fiorentino, certamente note al pittore. Così nella preghiera di San Tommaso della Pinacoteca Vaticana si vede un’articolazione degli spazi architettonici complessa ed unica, che vuole anche trasmettere l’austerità e il rigore religioso del santo, attraverso il pancale ed il leggio spogli resi in prospettiva. Molto articolati gli spazi della chiesa nella scena del miracolo eucaristico dove le figure sono oltretutto volumetriche. Anche nell’ultima cena le figure sono volumetriche e disposte in una precisa simmetria. Nel Sant’Antonio colpito dai demoni la scena principale passa quasi in secondo piano rispetto ai dettagli naturalistici del paesaggio e al cielo con le striature bianche, il primo forse di tutta la pittura italiana a noi pervenuta. Infine, la scena concitata dell’esecuzione di un eretico mostra, oltre ad accurati dettagli naturalistici, una sperimentazione di movimenti e posizioni umane ed animali che ricorda quella messa in atto da Paolo Uccello. Sono tutti elementi che richiamano alle innovazioni sperimentate dall’ambiente fiorentino di quegli anni.
Un’altra opera importante è la Pala della Madonna della neve commissionata nel 1430 per l’altare di San Bonifacio nel Duomo di Siena e terminata nel 1432 secondo documenti a noi pervenuti. La tavola raffigura la Madonna in trono e quattro santi e, nella predella, Storie della fondazione di Santa Maria Maggiore). Oggi è esposta nella Galleria degli Uffizi (donazione Contini-Bonacossi), Firenze. Qui l’artista mostra una maturazione verso uno stile più equilibrato ed elegante. Le figure sono esili e dalle movenze e posture raffinate, ma ancora una volta l’opera tradisce l’influenza fiorentina nella studiata disposizione dei santi a semicerchio nello spazio, mentre le posizioni delle mani e delle braccia di Maria assecondano tale disposizione. Anche la disposizione degli angeli in alto, raffigurati dal basso con quell’ardito stendere le braccia per incoronare Maria è un vezzo estraneo alla cultura senese.
L’opera più importante è sicuramente il Polittico di Borgo San Sepolcro, realizzato per la Chiesa di San Francesco di Sansepolcro tra il 1437 e il 1444. Era il complesso d'altare più grande del Quattrocento italiano, composto da 48 tavole disposte su due facce (forse oltre 50 se si ipotizzano anche pilastrini laterali). Disperso nell'Ottocento, ne sono state ritrovate circa la metà. Alla Madonna in trono e quattro santi sulla faccia anteriore, corrisponde l’estasi di San Francesco e otto scene della sua vita su quella posteriore. In questa tavola lo stile dell’artista si acuisce ulteriormente in senso gotico, le figure diventano più raffinate e le posture più eleganti ed aristocratiche, le impostazioni lorenzettiane sembrano deviare verso lo stile di Simone Martini, andando incontro a quella tradizione senese riluttante ad adattarsi ad incorporare le innovazioni fiorentine. Anche quelle ardite sperimentazioni di spazialità che trovavamo nella Maestà degli Uffizi, come la disposizione a semicerchio dei santi o la raffigurazione dal basso degli angeli, non sono più presenti, seppure l’opera intera e le singole scene non regrediscano nel conferimento del senso di profondità.
Le numerose versioni di Madonna dell’Umiltà pervenuteci dall’artista permettono, meglio di altre opere, di apprezzare l’evoluzione stilistica del Sassetta. La tavola di Venezia (1430 circa) ha una volumetria e monumentalità figurativa tipica dell’arte dei fratelli Lorenzetti e riconducibile a quella della coeva Madonna della Neve. Le successive tavole della Pinacoteca Vaticana (1433) e di Cortona (1435 circa) fanno trasparire una diversa delicatezza, pur non tradendo la monumentalità delle prime opere dell’artista. Con le tavole di Washington (1435-1440), Siena (1438), Pittsburgh (1440 circa) e Zagabria (1440 circa) le figure della Madonna e del Bambino diventano snelle ed affusolate, per poi assumere quella grazia Martiniana nella tavola di Grosseto (1445 circa) che è probabilmente un lacerto derivato da una Maestà piuttosto che da una Madonna dell’Umiltà. Le due versioni più tarde, esposte a New York e Berlino (1445-1450), assumono un’astrazione figurativa che allontana ulteriormente lo stile dell’artista dal naturalismo fiorentino, esemplificata dalla forma ad uovo della testa della vergine, dal colore pallido del suo viso, dalle guance rosse, dalle ridotte dimensioni degli angeli.
Il Sassetta morì nel 1450, per una polmonite contratta lavorando all'affresco dell'Incoronazione della Vergine sulla porta Romana di Siena. L'opera fu poi terminata dal suo allievo Sano di Pietro.
Il suo stile sospeso tra gotico e Rinascimento è caratterizzato dai tratti allungati dei personaggi e dall'uso costante dello sfondo dorato. Artista ancorato alla tradizione gotica senese, è caratterizzato da notevolissimi interessi prospettici e naturalistici, sia nelle scene principali che nelle tavole di predella, sviluppatisi praticamente in contemporanea alle opere di Masaccio e del primo Paolo Uccello a Firenze, dove probabilmente si recò in gioventù. 
Tali sperimentazioni in senso rinascimentale sono più marcate nelle prime fasi di attività dell’artista, per poi andare man mano affievolendosi con gli anni, per non tradire quello stile senese che aveva ancora come principale punto di riferimento Simone Martini. Per questo motivo, per usare un’espressione cara a Longhi, il Sassetta è forse il principale esponente del “rinascimento umbratile” senese di primo Quattrocento, ovvero dello stile gotico senese ombreggiato di rinascimento fiorentino. Le sue ardite sperimentazioni rinascimentali di gioventù testimoniano un artista capace, abile nell’integrare la tradizione senese con le innovazioni fiorentine, in maniera misurata, senza mai mettere in secondo piano la tradizione stilistica della sua città. Per questo motivo Cesare Brandi descrive il Sassetta come un “senese minutissimo, ma pieno di segreti pensieri ed infedeltà mentali, che non dice tutto quello che sa, ma ben sa tutto quello che dice”. 
Con il trascorrere degli anni, il Sassetta volle attenuare la sue sperimentazioni in modo consapevole, forse per non disdegnare i gusti di una città e di una committenza ancora non in grado di accettare di doversi adeguare allo stile della vicina ed antagonista Firenze.
Cristo a mezzo busto benedicente e crocifissione tra i dolenti, 1420-23, miniature del Missale Romanum, depositato nella Biblioteca degli Intronati.
Trittico dell'Arte della lana, 1423, opera dispersa, dedicata all'esaltazione del Santissimo Sacramento, di cui restano:
2 frammenti della tavola principale distrutta (raffigurava Angeli in volo coll'ostensorio) con Castello in riva al mare e Città in riva al mare, Siena, Pinacoteca Nazionale;
Un miracolo dell'Ostia consacrata (la morte di John Wycliffe?), Barnard Castle, The Bowes Museum, UK;
Pala della Madonna della neve (1430-1432) raffigurante Madonna in trono e quattro santi e, nella predella, Storie della fondazione di Santa Maria Maggiore), Galleria degli Uffizi (donazione Contini-Bonacossi), Firenze (originariamente nel Duomo di Siena).
3 frammenti dal perduto Crocifisso della chiesa di San Martino in Siena, con Madonna dolente, San Giovanni dolente, San Martino a cavallo dona il mantello al povero (1433), tutti a Siena, Collezione Chigi-Saracini (proprietà del Monte dei Paschi di Siena).
Polittico di Borgo San Sepolcro, realizzato per la Chiesa di San Francesco di Sansepolcro tra il 1437 e il 1444. Era il complesso d'altare più grande del Quattrocento italiano, composto di più di 50 tavole disposte su due facce. Disperso nell'Ottocento, ne sono state ritrovate circa la metà:
San Giovanni Battista, Beato francescano Ranieri Rasini, Villa I Tatti, Collezione Berenson (proprietà dell'Università di Harvard), Settignano, Firenze;
3 Storie del Beato Ranieri Rasini nella predella (erano originariamente 6) divise tra Louvre, Parigi (2 tavole) e Gemaldegalerie, Berlino (1 tavola)
San Francesco in gloria, Villa I Tatti, Collezione Berenson (proprietà dell'Università di Harvard), Settignano, Firenze;
7 Storie di san Francesco a Londra, National Gallery; la numero 8 (Sposalizio mistico di san Francesco), è nel Museo Condé, Chantilly.
3 Storie della Passione di Cristo nella predella (erano originariamente 6), Institute of Arts, Detroit;
4 tavole superstiti dei pilastrini raffiguranti San Lorenzo e Santo Stefano, Museo Pushkin, Mosca, San Cristoforo Museo del Tesoro di San Francesco, Assisi e altro santo (collezione privata);
Incoronazione della Vergine, affresco staccato dalla Porta Romana e oggi collocato in controfacciata della  Basilica di San Francesco di Siena, 1447-50.
Luciano Bellosi, Collezione Chigi-Saracini - Sassetta e i pittori toscani tra XIII e XV secolo, a cura di Luciano Bellosi e Alessandro Angelini, Studio per edizioni scelte, Firenze 1986
Federico Zeri, Towards a Reconstruction of Sassetta's Arte della Lana Triptych, in The Burlington Magazine 98, 1956, 36 ss.
Keith Christiansen, in La Pittura a Siena nel Rinascimento (trad. del catalogo della mostra del 1988 di New York, Metropolitan Museum), Milano, Silvana editoriale, 1989
Machtelt Israëls, Sassetta's Madonna della Neve. An image of patronage, Leiden 2003, ISBN 90-74310-92-3
Sassetta: the Borgo San Sepolcro altarpiece, edited by Machtelt Israëls, Villa I Tatti, the Harvard University Center for Italian Renaissance Studies, Florence; Primavera Press, Leiden, 2009
Machtelt Israëls, schede delle opere in Da Jacopo della Quercia a Donatello: le arti a Siena nel primo Rinascimento (catalogo della mostra di Siena), Motta editore, Milano, 2010.
Giulietta Chelazzi Dini, Alessandro Angelini, Bernardina Sani, Pittura Senese, Motta editore, Milano, 2002
Una forza impulsiva è una forza che agisce per un lasso di tempo molto breve (tipicamente dell'ordine del ms).
Il carattere impulsivo di una forza è la caratteristica fondamentale degli urti: durante un urto, per esempio tra due biglie d'acciaio, le forze interne che governano l'interazione delle biglie sono sempre di molti ordini di grandezza più intense delle forze esterne, quali ad esempio la forza gravitazionale. Questa grande differenza di intensità permette di trascurare le forze esterne e considerare il sistema come se fosse isolato (permettendo, tra l'altro di utilizzare la conservazione della quantità di moto).
Per la loro stessa natura l'intensità massima delle forze impulsive risulta essere molto alta e difficilmente se ne può determinare con precisione l'andamento nel tempo. Per studiare fenomeni in cui agiscano forze di questo genere torna utile il teorema dell'impulso.
Esempi di forze impulsive sono la forza cui è soggetta una pallina durante il rimbalzo a terra, quella esercitata da un martello, le forze che si sviluppano durante un'esplosione, etc.
Consideriamo per esempio il caso di una palla da tennis regolamentare, di massa m = 58 g e diametro d = 65 mm che cada per terra da una quota h = 2 m e rimbalzi in modo perfettamente elastico, ritornando verso l'alto. Orientiamo l'asse di riferimento verticale verso l'alto: le velocità dirette verso l'alto sono positive, quelle dirette verso il suolo sono negative.
Nell'istante t0=0 in cui avviene il contatto tra il suolo e la palla, essa ha acquisito una velocità v0 pari a
  la velocità media del centro di massa della palla durante la compressione può essere approssimata con:
  Supponiamo che la palla si schiacci durante l'urto fino ad accorciarsi di un quarto del suo diametro originale, cioè di una lunghezza 
  ; possiamo quindi stimare il tempo di contatto tra palla e suolo (compressione ed espansione fino a tornare alla forma geometrica  iniziale) come:
  Dal teorema dell'impulso, possiamo calcolare la forza media che agisce sulla pallina utilizzando la media integrale:
    {\displaystyle {\bar {F}}={\frac {1}{\tau }}\int _{0}^{\tau }Fdt={\frac {\Delta P}{\tau }}\simeq 72.05\,N}
  È evidente che tale forza è di molti ordini di grandezza superiore alle forze esterne in quel momento agenti sulla palla: la forza di gravità vale infatti solo:
  cioè la forza impulsiva è più di due ordini di grandezza più intensa della forza di gravità. Questo permette di trascurare durante l'urto la forza gravitazionale e considerare il sistema palla+parete un sistema isolato.
Da notare che per fornire la stima del modulo della forza agente durante l'urto non abbiamo avuto bisogno della conoscenza dettagliata della dinamica della deformazione. Naturalmente avendo a disposizione una relazione esplicita della forza in funzione della compressione si sarebbe potuto integrare le equazioni del moto direttamente dal secondo principio della dinamica nella forma 
I campionati mondiali di nuoto in vasca corta sono una manifestazione organizzata dalla FINA dedicata alle gare di nuoto in piscina non olimpica (25 metri). La rassegna si svolge biennalmente, dal 2000 negli anni pari.
Le gare disputate sono state 32 nelle prime tre edizioni. Nel 1999 sono diventate 40 con l'introduzione dei 50 metri negli stili dorso, rana e delfino e dei 100 metri misti. Da allora il programma è rimasto invariato. Questo l'elenco delle gare disputate:
Staffette: 4x50 m stile libero, 4x100 m stile libero, 4x200 m stile libero, 4x50 m misti, 4x100 m misti;
(EN) Sito ufficiale della FINA, su fina.org. URL consultato il 16 luglio 2011 (archiviato dall'url originale il 16 luglio 2011).
The Binding of Isaac è un videogioco di genere roguelike realizzato da Edmund McMillen e Florian Himsl. È stato pubblicato tramite Steam il 28 settembre 2011, mentre il 1º novembre 2011 è stato aggiunto all'Humble Indie Bundle come parte dell'Humble Voxatron Debut.
Il giocatore controlla un bambino di nome Isaac, o uno degli altri personaggi sbloccabili. Dopo che sua madre riceve un messaggio "dall'alto" che chiede la vita del figlio come prova della sua fede, Isaac fugge in una cantina piena di mostri per salvarsi la vita. La trama è ispirata alla storia biblica del sacrificio di Isacco.Il 4 novembre 2014 è stato pubblicato un remake del gioco intitolato The Binding of Isaac: Rebirth, dotato di un nuovo stile grafico, una differente colonna sonora, nuove meccaniche di gioco e l'aggiunta di nuovi contenuti che, a causa delle limitazioni del linguaggio Flash, non era stato possibile inserire nella versione originale. È presente anche una modalità multiplayer in cooperativa locale.
La trama di The Binding of Isaac è ispirata alla storia della Bibbia riguardante il sacrificio di Isacco.
Un bambino di nome Isaac e sua madre vivono felicemente in una piccola casa su di una collina. Isaac gioca con i suoi giocattoli e disegna, invece sua madre guarda il canale cristiano in televisione quando, ad un certo punto, sente una voce "divina" (che nel prologo viene detta essere la voce stessa di Dio) che afferma che suo figlio è corrotto dal peccato e ha bisogno di essere salvato. La voce chiede alla donna di togliere tutto il male da Isaac ed ella ubbidisce: nel tentativo di salvarlo gli toglie tutti i giocattoli, gli rade la testa e lo priva dei vestiti.
La voce parla una seconda volta alla madre di Isaac, affermando che deve salvarlo da tutto il male del mondo. Ancora una volta, ella ubbidisce e chiude a chiave Isaac nella sua stanza.
La voce parla alla madre di Isaac un'ultima volta, dicendole che ha fatto bene, ma questa volta vuole una prova della sua fede chiedendole in sacrificio suo figlio. La donna ubbidisce ancora e, brandendo un coltello, dalla cucina si precipita nella stanza del bambino. 
Isaac vede tutto attraverso una piccola crepa nella porta della sua stanza e comincia a farsi prendere dal panico, cerca disperatamente una via di fuga e, proprio appena prima che sua madre irrompa nella stanza, trova una botola nel pavimento. Non avendo alternative, la spalanca e ci salta dentro. La camera quindi mette a fuoco il disegno che Isaac ha messo prima sulla parete, mostrando il menù principale.
Il gioco ha finali multipli, che rendono la storia distorta e multi direzionale man mano che il gioco procede e che vengono sbloccati a seconda del numero di volte in cui il gioco è stato completato o a seconda del boss finale che si è sconfitto.
The Binding of Isaac è un'avventura dinamica nel quale il giocatore controlla il protagonista o uno dei personaggi sbloccabili durante l'esplorazione dei livelli ambientati nella cantina della madre.
Le meccaniche di gioco e l'aspetto sono ispirate ai labirinti di The Legend of Zelda, e a quelli dello sparatutto Smash TV; i livelli sono realizzati in maniera casuale come nei giochi roguelike, dai quali riprende anche il concetto di "morte permanente". Ogni livello corrisponde ad un piano della cantina, nel quale il giocatore deve sconfiggere tutti i mostri presenti in una stanza prima di poter procedere alla successiva ed esplorare. Durante il suo viaggio, il giocatore può collezionare soldi per comprare dell'equipaggiamento dai negozi, chiavi per aprire stanze del tesoro e ottenere nuovi oggetti e potenziamenti per rinforzarsi e poter sconfiggere così i nemici più facilmente. Ogni piano include un boss che il giocatore deve sconfiggere prima di poter scendere al piano successivo.
Esiste un'espansione del gioco intitolata Wrath of the Lamb e pubblicata tramite Steam il 28 maggio 2012. L'espansione aggiunge il 70% in più di contenuti all'originale, più di dieci nuovi boss da battere e più di cento nuovi oggetti da collezionare, un nuovo finale e tanto altro.
Nel 2013 è stato annunciato The Binding of Isaac: Rebirth, un remake di The Binding of Isaac e relativa espansione, che implementa una grafica ed un HUD rivisti, quattro nuovi personaggi giocabili, nuove varianti dei nemici base e dei boss definite "Champion", nuove stanze, nuove sfide, numerosi nuovi potenziamenti, usabili e trinkets e vengono introdotte ufficialmente le "sinergie", effetti addizionali sbloccati dopo aver raccolto determinati potenziamenti che donano peculiari capacità sia offensive che difensive.
Il 30 ottobre 2015 è stata distribuita un'espansione di Rebirth chiamata "The Binding of Isaac: Afterbirth", che introduce una grafica leggermente ma ulteriormente migliorata, una nuova colonna sonora dinamica per le battaglie in stile rock/metal, due nuovi personaggi giocabili, ulteriori varianti di nemici, altri nuovi potenziamenti, usabili e trinkets, nuove varianti dei piani che aggiungono effetti secondari al piano ed ai nemici, nuove stanze, nuovi Champion, nuove sfide e una nuova modalità chiamata Greed Mode.
Gli sviluppatori avevano proposto un porting per Nintendo 3DS, scaricabile tramite Nintendo eShop. Nintendo ha rifiutato il gioco per via di "questioni religiose". Questa versione è stata in seguito ampliata ed è diventata The Binding of Isaac: Rebirth.  Nonostante ciò dal 23 luglio 2015 il gioco diventa acquistabile sul Nintendo eShop esclusivamente per New Nintendo 3DS, a causa delle sue peculiarità dal punto di vista della grafica e della potenza di calcolo.
Il 3 gennaio 2017 viene rilasciata la versione definitiva e finale del gioco: "The Binding of Isaac: Afterbirth†" (dove la † sta per "plus"). Questo DLC/aggiornamento di Afterbirth introduce un nuovo personaggio giocabile (Apollyon), un nuovo piano (il Vuoto) col relativo finale, cinque nuovi boss e altri nuovi contenuti quali oggetti, mostri (insieme ad un bestiario nel quale visionarli) e la Greedier Mode (la versione difficile della Greed Mode), oltre che ad aprire il gioco al modding. Dei cinque boss aggiunti due sono Delirio (Delirium), boss finale del gioco, e Ultra Avido (Ultra Greedier), boss finale della Greedier Mode.
Sempre legato all'apertura al modding del gioco, nel corso del 2017 sono stati rilasciati cinque Booster Pack contenenti oggetti, nemici e funzioni nuovi, appartenenti o derivati da mod preesistenti del gioco e votate dai giocatori.
Dopo l'annuncio del Nintendo Switch, la compagnia distributrice del gioco Nicalis a gennaio 2017 ha rivelato che ci sarebbe stato un porting di The Binding of Isaac: Afterbirth† per la nuova console Nintendo, aggiungendo che sarebbe stato un titolo di lancio. Un mese dopo però, a causa di problemi esterni alla compagnia, Nicalis si vede costretta a dover rimandare l'uscita del gioco su Switch, promettendo però che comunque sarebbe stato pubblicato durante marzo 2017.
The Binding of Isaac ha generalmente ricevuto buone recensioni dai critici. Nell'aggregatore di recensioni Metacritic possiede un punteggio dell'84%, basato su 30 recensioni. In Germania il gioco ha ricevuto l'etichetta 16+ per il suo contenuto potenzialmente blasfemo.Inizialmente Apple rifiutò di pubblicare il gioco sulla sua piattaforma iTunes a causa dei contenuti; il gioco è stato poi reso disponibile a inizio 2017.
This Is England '88 è una miniserie televisiva britannica del 2011 di genere drammatico, seguito del film This Is England (2006) e della serie televisiva This Is England '86 (2010).
La serie è stata trasmessa in tre parti da 75 minuti sul canale britannico Channel 4 tra il 13 e il 15 dicembre 2011.
Scrivendo per il The Guardian, Euan Ferguson ha detto che "è stata del tutto fenomenale" Paddy Shennan ha anch'egli recensito la serie per il Liverpool Echo chiamandola «sensazionale, assolutamente sensazionale.» Hugh Montgomery dell'Indipendent ha invece sostenuto di aver trovato il disagio dei personaggi «estremamente irritante.»
La storia si svolge a fine dicembre 1988, con il primo episodio precisamente il 23 dicembre. Lol è tormentata da visioni del suo defunto padre - che lei stessa ha ucciso quando lui ha provato a stuprarla - e sta lottando per far fronte a vivere da sola con la giovane figlia, Lisa, frutto della sua relazione con Milky due anni e mezzo prima (This Is England '86). Questa relazione ha anche portato Woody ad allontanarsi dal gruppo e a rifarsi una nuova vita. Ha una nuova ragazza, Jennifer, che i genitori adorano, e gli è stata offerta una promozione al lavoro. Smell e Shaun stanno ancora insieme, ma crescono diversamente: Shaun esercita il suo lato creativo in un corso di recitazione al college, e si affezione a Faye, una ragazza che recita nello stesso spettacolo. Milky ritorna a frequentare la gang dopo aver trascorso un po' di tempo lontano, ma quando Woody li vede insieme nel pub, vecchie ferite ritornano in superficie.
Nonostante qualche titubanza a causa delle responsabilità associate alla sua nuova promozione, Woody, dopo una cena fuori con Jennifer e il suo capo, sembra essere decisamente convinto ad accettare questa nuova posizione. Lol si rivolge ad un'infermiera pediatrica per aiuto, e fa una visita a Combo in prigione. Lo ringrazia per essere sempre stato li' a sostenerla, e si scusa per il modo in cui l'ha trattato quando ha fatto ritorno al gruppo cinque anni prima (This Is England). Shaun è di scena per il suo debutto teatrale, e i sospetti di Smell sono intensificati quando scopre, nel backstage, Shaun che da un bacio 'di prova' a Faye. Faye stessa da un party a casa sua per celebrare il successo della recita, e Shaun la trova da sola al piano di sopra, nella sua stanza. Parlano, e poi Shaun finisce per tradire Smell. All'insaputa di Shaun, Smell, che non era alla festa, va a casa di Faye per chiedergli scusa per la gelosia provata nel backstage, ma li scopre a letto insieme.
Siamo al giorno di Natale, e Shaun è distrutto dopo che Smell l'ha scoperto mentre la tradiva al party. Il resto della gang è in giro a divertirsi quando incontrano Woody e Jennifer, e Woody ne approfitta per mettere in chiaro quanto dolore Milky gli abbia causato. Si scopre che Woody non ha mai saputo della relazione fra Lol e Milky fino a quando non è nata Lisa, che Woody credeva fosse sua figlia fino al giorno della nascita, al quale era presente. Dopo esser andata in chiesa, e dopo aver "visto" nuovamente suo padre morto, Lol si procura un'overdose di paracetamolo. Viene portata di corsa all'ospedale, dove le spurgano lo stomaco. Trev, dopo inutili telefonate durante tutta la notte, va a casa di Woody, dove egli sta aprendo i regali di Natale con i genitori e Jennifer. Dopo aver ricevuto la notizia del tentato suicidio di Lol, Woody, pensando fosse morta, corre all'ospedale, dove la madre e gli amici di Lol (incluso Milky) gli dicono è viva e sta bene. Woody e Milky fanno pace e successivamente Woody va a parlare da solo con Lol. Lei gli dice tutta la verità riguardo all'omicidio del padre e tutti i problemi che sta avendo. Woody le dice che ancora la ama e che non può stare con nessun altro. L'episodio finisce con Woody e Lol abbracciati, poi immagini e spezzoni dei vari membri del gruppo - compreso Combo, nella sua cella.
José Daniel Ponce, noto come Bocha (25 giugno 1962), è un ex calciatore argentino, di ruolo centrocampista.
Nel 1980 Ponce arriva all'Estudiantes dal Godoy Cruz. A La Plata vince un Campionato Metropolitano nel 1982 e un Campionato Nacional nel 1983. Nel 1984 passa all'Atlético Tucumán, società argentina nella quale rimane un solo anno prima di passare all'Union Magdalena di Santa Marta. In Colombia gioca cinque stagioni, l'ultima delle quali nell'Atletico Junior. Ritornato nel 1989 all'Estudiantes, squadra nella quale totalizza 221 incontri e 42 reti, nella stagione seguente passa al Boca Juniors. A Buenos Aires vince una Supercoppa Sudamericana nel 1989: gioca da titolare le finali e nel ritorno contro l'Independiente ad Avellaneda realizza il primo rigore nella serie vinta 3-5 dal Boca Juniors. A fine stagione alza anche la Recopa Sudamericana conquistata contro l'Atlético Nacional (1-0). Nel 1991 Ponce si trasferisce per un breve periodo in Europa ai francesi del Nîmes Olympique, squadra di seconda divisione che riesce ad ottenere la promozione alla fine della stagione 1991 conquistando il primo posto nel proprio girone. Nel 1991 ritorna in patria al San Lorenzo prima di vestire le maglie di Gimnasia y Tiro e delle società cilene Coquimbo Unido, Everton Viña del Mar e Huachipato. Nel 1997 conclude la sua esperienza da calciatore.
Vanta 24 presenze e 4 reti in Nazionale tra il 1983 e il 1985, periodo durante il quale riesce a partecipare anche alla Copa América 1983.
In teoria dei numeri, la radice numerica moltiplicativa (o radice digitale moltiplicativa) di un numero naturale in una data base è un numero che si ottiene moltiplicando le cifre di quel numero, e iterando il procedimento fino ad ottenere un numero di una sola cifra. Se la base non viene specificata, si intende la radice numerica moltiplicativa in base 10.
Per esempio, la radice numerica moltiplicativa di 31917 è 4, perché 3·1·9·1·7=189; 1·8·9=72; 7·2=14; 1·4=4. Poiché ci sono voluti 4 passaggi per arrivare alla radice numerica moltiplicativa, il numero 31917 ha una persistenza moltiplicativa di 4.
La radice numerica moltiplicativa è l'analogo rispetto alla moltiplicazione della radice numerica rispetto all'addizione.
Il numero di volte in cui è necessario ripetere la moltiplicazione delle cifre è detto persistenza moltiplicativa del numero. Al momento sono noti, in base 10, numeri con persistenze moltiplicative che vanno da 1 ad 11. Se esiste almeno un numero con una persistenza moltiplicativa maggiore di 11, esso deve essere più grande di 10233. Si congettura che il più grande numero privo di cifre 1 ad avere 11 come persistenza moltiplicativa sia 77777733332222222222222222222. Una congettura più ampia ipotizza che, per ogni p maggiore di 2, esista sempre un massimo numero privo di cifre 1 con persistenza moltiplicativa p.
In base 2, la massima persistenza moltiplicativa è di 1. Non si conoscono eventuali valori massimi della persistenza moltiplicativa in altre basi di numerazione; se, come è stato congetturato, tutte le potenze di 2 2m con m>15 contengono almeno una cifra 0 in base 3, ne seguirebbe che il massimo valore per la persistenza moltiplicativa in base 3 è 3.
Il matematico Paul Erdős ha dimostrato che, ignorando gli zeri, la persistenza moltiplicativa di un numero 
Nel 1973 il matematico Neil Sloane ha avanzato l'ipotesi che nessun numero possa avere una persistenza moltiplicativa maggiore del numero stesso. Il problema è ancora aperto relativamente alle tipiche basi di numerazione. Per quanto riguarda la base fattoriale, un sistema di numerazione esotico, è stato invece trovato un controesempio. Infatti, nella base fattoriale, è possibile trovare numeri con una persistenza moltiplicativa arbitrariamente grande, dato che
   sia come radice numerica moltiplicativa che come persistenza moltiplicativa, ed è quindi il limite superiore del numero richiesto.
Il concetto di persistenza moltiplicativa può essere generalizzato moltiplicando, invece delle cifre stesse, la loro k-esima potenza finché il risultato non è costante. La persistenza rispetto a tale operazione è detta "k-persistenza moltiplicativa"; la normale persistenza moltiplicativa è la 1-persistenza moltiplicativa. Con k>2, l'iterazione del procedimento conduce sempre a 1 per i numeri a cifra ripetuta e a 0 per tutti gli altri numeri.
(EN) Sequenza A031347, in On-Line Encyclopedia of Integer Sequences, The OEIS Foundation.: radici numeriche moltiplicative in base 10 dei primi numeri naturali
(EN) Sequenza A031346, in On-Line Encyclopedia of Integer Sequences, The OEIS Foundation.: persistenza moltiplicativa in base 10 dei primi numeri naturali
(EN) Sequenza A003001, in On-Line Encyclopedia of Integer Sequences, The OEIS Foundation.: per ogni n, più piccoli numeri con persistenza moltiplicativa n
(EN) Sequenza A014553, in On-Line Encyclopedia of Integer Sequences, The OEIS Foundation.: per ogni n, massima persistenza moltiplicativa di un numero di n cifre
(EN) Sequenza A046148, in On-Line Encyclopedia of Integer Sequences, The OEIS Foundation.: per ogni n, la quantità di numeri di n cifre con la massima persistenza moltiplicativa
(EN) Sequenza A046149, in On-Line Encyclopedia of Integer Sequences, The OEIS Foundation.: per ogni n, più piccoli numeri di n cifre con la massima persistenza moltiplicativa per quel numero di cifre
(EN) Sequenza A046150, in On-Line Encyclopedia of Integer Sequences, The OEIS Foundation.: per ogni n, più grandi numeri di n cifre con la massima persistenza moltiplicativa per quel numero di cifre
(EN) Sequenza A046500, in On-Line Encyclopedia of Integer Sequences, The OEIS Foundation.: per ogni n, più piccoli numeri primi con persistenza moltiplicativa n.
(EN) Sequenza A035927, in On-Line Encyclopedia of Integer Sequences, The OEIS Foundation.: per ogni n, numero di distinti numeri di n cifre che non si possono ottenere tramite permutazioni delle cifre di altri numeri
Vladimir Gadžev (in bulgaro: Владимир Гаджев?; Velingrad, 18 luglio 1987) è un calciatore bulgaro, di ruolo centrocampista, svincolato.
Iniziò nelle giovanili del Levski Sofia fino a quando fu notato da uno scouter del Panathinaikos nel 2004 che lo fece approdare in Grecia. Passò un anno nelle giovanili per poi entrare nel 2005 in prima squadra.
Dopo aver giocato con varie squadre greche, tra cui anche il Panathinaikos, nel 2008 si trasferisce al Levski Sofia.
La diocesi di Latina-Terracina-Sezze-Priverno (in latino: Dioecesis Latinensis-Terracinensis-Setina-Privernensis) è una sede della Chiesa cattolica in Italia immediatamente soggetta alla Santa Sede e appartenente alla regione ecclesiastica Lazio. Nel 2016 contava 323.214 battezzati su 336.474 abitanti. È retta dal vescovo Mariano Crociata.
Il territorio della diocesi è compreso completamente nella provincia di Latina e occupa in prevalenza l'area dell'Agro Pontino e dei Monti Lepini per un totale di 17 comuni. Confina a nord con la sede suburbicaria di Velletri-Segni e la sede suburbicaria di Albano, ad est con la diocesi di Anagni-Alatri e la diocesi di Frosinone-Veroli-Ferentino, a sud-est con l'arcidiocesi di Gaeta.
Sede vescovile è la città di Latina, dove si trova la cattedrale di San Marco. La Curia diocesana, inaugurata nel 2008, si trova alla periferia sud-ovest del capoluogo.
Nel territorio si trovano le tre antiche cattedrali vescovili, ora concattedrali della diocesi: San Cesareo a Terracina, Santa Maria a Sezze e Santa Maria Annunziata a Priverno.
la forania di Priverno comprende i comuni di Priverno, Maenza, Roccagorga, Roccasecca dei Volsci e Sonnino;
L'attuale diocesi è frutto dell'unione di tre antiche diocesi: Terracina, attestata a partire dal IV secolo e che assunse il nome di Terracina-Latina nel 1967; Priverno, documentata dall'VIII secolo; e Sezze, i cui primi vescovi noti risalgono all'XI secolo.
TerracinaLa tradizione attribuisce la fondazione della chiesa di Terracina ad uno dei 72 discepoli ricordati dai Vangeli, Epafrodito, inviato dallo stesso apostolo san Pietro. Altre tradizioni legano la diffusione del cristianesimo nel territorio al passaggio di san Paolo sulla via Appia nel viaggio verso Roma. Le tradizioni agiografiche ricordano, oltre al menzionato Epafrodito, anche i santi Felice e Silvano, e soprattutto san Cesareo, commemorato nel martirologio geronimiano, sulla cui tomba fu eretta una basilica, probabile primitiva cattedrale della diocesi, e dove sono state scoperte tombe cristiane risalenti al III-IV secolo.Dal punto di vista storico e documentario, la prima attestazione dell'esistenza della diocesi di Terracina risale ai primi decenni del IV secolo con il vescovo Sabino, presente al sinodo romano indetto da papa Milziade nel 313. Agli inizi del VI secolo, secondo la testimonianza raccolta nei Dialoghi da Gregorio Magno, san Benedetto fondò nei pressi di Terracina il monastero di Santo Stefano de Montanis, concesso agli abati di Montecassino da papa Leone IX nel 955. Nel 592, per la morte di Pietro, Agnello vescovo di Formia, impossibilitato a risiedere nella sua città a causa delle devastazioni operate dai Longobardi, fu nominato da Gregorio Magno vescovo di Terracina, mantenendo unite per un certo periodo le due diocesi.
PrivernoBenché la diocesi sia attestata solo dall'VIII secolo, la presenza del cristianesimo a Priverno (nota come Piperno) risale almeno al IV secolo, secondo alcune recenti testimonianze archeologiche. Il primo vescovo documentato storicamente è Bonifacio, che nel 769 partecipò ad un sinodo romano indetto da papa Stefano III; l'ultimo è Giovanni, che il 2 novembre 1036 prese parte ad sinodo celebrato da papa Benedetto IX.
Secondo Cappelletti, la sede di Priverno fu unita a quella di Terracina solo nella seconda metà del XII secolo, fondando la sua ipotesi su una controversia che vide coinvolti la città di Priverno con il vescovo terracinese Ugone (1168-1179). Lo storico francese Louis Duchesne ritiene invece che verso il 1036 la sede vescovile di Priverno fu trasferita a Sezze, a sua volta unita a Terracina nel XII secolo.In forza di un accordo stabilito nel 1245, l'ex cattedrale di Priverno mantenne un capitolo di canonici e il suo arciprete ebbe il titolo di vicedominus, con particolari prerogative episcopali, sui territori dell'antica diocesi. Questo privilegio fu contestato dai vescovi di Terracina ancora nel XVII secolo.Nel territorio di Priverno si trova l'abbazia di Fossanova, fondata dai cistercensi nella seconda metà del XII secolo e dove morì nel 1274 Tommaso d'Aquino, patrono di Priverno.
SezzeLa tradizione locale attribuisce all'evangelista san Luca l'evangelizzazione e la fondazione della comunità cristiana setina. Secondo Cappelletti, la diocesi sarebbe già documentata sul finire dell'VIII secolo; tuttavia il primo vescovo noto è Stefano presente al sinodo romano convocato da papa Benedetto IX nel 1036.
I successivi vescovi di Sezze sono noti grazie alla Legenda sancti Lidani abbatis. Il primo è Pollidio, che nel 1046 concesse al monaco Lidano d'Antena il permesso di edificare un monastero nei pressi di Sezze; segue Drusino, che alla morte del santo nel 1118 traslò i suoi resti nella cattedrale di Sezze e ne incentivò il culto; infine Giovanni, che verso la metà del XII secolo redasse parte della Legenda.
Nel corso del XII secolo le tre sedi di Terracina, Priverno e Sezze furono unite sotto l'unico vescovado di Terracina. Non si conosce l'epoca esatta di tale unione, ma è pervenuta fino ai nostri giorni la bolla Hortatur nos del 17 gennaio 1217, con la quale papa Onorio III confermava l'unione delle tre diocesi stabilita dai suoi predecessori. La bolla menziona ben sette pontefici, da Alessandro II (1061-1073) a Innocenzo III (1198-1216): si presume che all'epoca di Alessandro II la sede di Priverno fosse già unita con Terracina e che al tempo di Innocenzo III anche Sezze avesse subito la medesima sorte.
La bolla Hortatur nos confermò l'immediata soggezione di Terracina alla Santa Sede e soprattutto riporta l'elenco dei borghi (rocchis atque castellis) che appartenevano alle diocesi di Priverno e Sezze: Somnino, Rocca Sicca, Rocca Angurga e Magentia per Priverno; Asprano, Treve, Aquapuzza, Sarmineto e Bassiano per Sezze. Questo territorio rimarrà inalterato fino all'epoca fascista, restando incerti i confini occidentali della diocesi terracinese per la presenza dell'agro pontino, paludoso e praticamente disabitato, che renderà difficile, ma anche inutile, la definizione dei limiti con la confinante sede di Velletri.
Nel XVI secolo le incursioni dei corsari barbareschi e soprattutto le frequenti infezioni malariche provocarono un vero collasso demografico nella comunità terracinese, che arrivò a contare nel 1572 poco più di duecento abitanti. A partire da quest'epoca, i vescovi di Terracina iniziarono a risiedere sempre più stabilmente lontano dalla città episcopale, soprattutto a Sezze, dove il vescovo Cesare Ventimiglia (1615-1645) restaurò il palazzo vescovile e vi istituì il seminario diocesano; a Sezze furono trasferiti anche i resti di san Lidano con il vescovo Fabrizio Perugini nel 1606. «A Luca Cardino (1582-1594) si deve la prima relatio ad limina (1590), eccezionalmente redatta in volgare; la celebrazione dei sinodi nei principali centri della diocesi (il primo a Priverno nel 1606) conferma tuttavia la difficoltà a fissare una sede.»Il trasferimento di fatto della sede vescovile a Sezze, provocò la reazione del clero e soprattutto del capitolo della cattedrale di Terracina, che agli inizi del Settecento chiese alla Santa Sede di ribadire la preminenza della cattedrale di Terracina su quella di Sezze; contestualmente gli abitanti e il clero di Sezze fecero ricorso alla Sacra Rota, perché venisse confermata la cattedralità della loro chiesa, non subordinata a quella di Terracina.
Queste incomprensioni e difficoltà tra Terracina e Sezze portò all'intervento di papa Benedetto XIII che intervenne nella disputa con ben quattro bolle, allargando il discorso anche alla diocesi di Priverno. Il 29 aprile 1725 con la bolla Romanus pontifex il pontefice ribadì la cattedralità della chiesa di Sezze, onore che mai la città perse, né prima né dopo la bolla di Onorio III; ingiunse ai vescovi di Terracina di aggiungere al proprio titolo quello di Sezze; e confermò l'unione fra le due sedi stabilita come aeque principaliter. Questa unione fu confermata con la bolla Regis pacifici  del 16 luglio 1725.
Anche per la sede di Priverno furono stabilite da Benedetto XIII le medesime prerogative e la stessa tipologia di unione con la bolla Super universas del 10 settembre 1725.Infine l'unione aeque principaliter delle tre sedi fu definitivamente confermata da Benedetto XIII con la bolla Sacrosancta Romana Ecclesia del 9 dicembre 1726.Gli inizi dell'Ottocento furono caratterizzati dalla ripresa economica e sociale di Terracina, grazie alle prime opere di bonifica dell'agro pontino portate avanti dai pontefici; ma anche dalla diffusione del brigantaggio, «protagonista di efferate violenze, come l'assalto al collegio ecclesiastico di Terracina (1821) in cui il brigante Massaroni tentò di rapire lo stesso vescovo».
Con la bonifica dell'agro pontino attuata negli anni trenta, si crearono nuovi territori dove si insediarono migliaia di coloni, molti dei quali provenienti dal Triveneto, e sorsero nuove città quali Littoria, Sabaudia e Pontinia. Questo pose un duplice problema ai vescovi delle diocesi di Velletri e di Terracina, Sezze e Priverno, da cui dipendevano i nuovi territori: la cura pastorale delle popolazioni trasferite nell'agro pontino e la definizione esatta dei confini diocesani. Solo per Pontinia non ci furono problemi di giurisdizione, essendo la città sorta su un territorio sottratto al comune e alla parrocchia della cattedrale di Sezze.Nel dopoguerra, la Congregazione concistoriale stabilì che i confini tra i comuni di Latina e di Sabaudia fossero anche quelli tra le diocesi di Velletri e di Terracina, Sezze e Priverno; questo portò ad uno scambio di territori fra le diocesi coinvolte con decreto del 19 marzo 1950.Nel 1957 il vescovo Emilio Pizzoni fece richiesta alla Santa Sede di riunire le curie vescovili delle tre diocesi, cui provvide, il 25 luglio di quell'anno, il decreto Ad spirituale della Congregazione Concistoriale, che stabilì anche la nomina di un unico vicario generale. Lo stesso anno la Santa Sede decise anche una lieve modifica territoriale, con il passaggio della località Frasso (comune di Sonnino) dalla diocesi di Priverno a quella di Terracina.Il 12 settembre 1967 i territori della provincia di Latina che facevano parte della sede di Velletri (e cioè: Latina, Cisterna di Latina, Cori, Norma e Rocca Massima), furono annessi alla diocesi di Terracina. che assunse contestualmente il nome di Terracina-Latina. A partire da questa data i vescovi della diocesi posero, di fatto, la loro sede a Latina, città più grande e più importante di Terracina.
Il 30 settembre 1986, con il decreto Instantibus votis della Congregazione per i vescovi,  le tre sedi di Terracina-Latina, Sezze e Priverno, che erano unite aeque principaliter, sono state unite con la formula plena unione; la diocesi ha assunto il nome attuale e la sede vescovile è stata traslata ufficialmente a Latina. La chiesa latinense di San Marco è divenuta la nuova cattedrale della diocesi, mentre le precedenti cattedrali di Santa Maria Annunziata di Sezze, di Santa Maria di Priverno e di San Cesareo di Terracina hanno assunto il rango di concattedrali della diocesi.
Nel 1991 furono ridefiniti i confini con la sede suburbicaria di Albano, alla quale la diocesi di Latina-Terracina-Sezze-Priverno ha ceduto una parrocchia del comune di Aprilia acquisendone quattro facenti parte del comune di Latina.Nel 2008 è stata inaugurata la nuova curia diocesana alla periferia sud di Latina.
Francesco Antonio Mondelli † (23 settembre 1805 - 26 settembre 1814 nominato vescovo di Città di Castello)
Pio Leonardo Navarra, O.F.M.Conv. † (29 gennaio 1932 - 2 febbraio 1951 nominato arcivescovo titolare di Beroe)
Domenico Pecile † (22 dicembre 1983 - 30 settembre 1986 nominato vescovo di Latina-Terracina-Sezze-Priverno)
La diocesi al termine dell'anno 2016 su una popolazione di 336.474 persone contava 323.214 battezzati, corrispondenti al 96,1% degli abitanti.
Annuario pontificio del 2017 e precedenti, in (EN) David Cheney, Diocesi di Latina-Terracina-Sezze-Priverno, su Catholic-Hierarchy.org. 
(LA)  Ferdinando Ughelli, Italia sacra, vol. I, seconda edizione, Venezia 1717, coll. 1278-1301 (Terracina); vol. X, Venezia 1722, coll. 160-162 (Priverno)
(DE)  Gerhard  Schwartz, Die besetzung der bistümer Reichsitaliens unter den sächsischen und salischen kaisern : mit den listen der bischöfe, 951-1122, Lipsia-Berlino 1913, pp. 270–271 (Priverno), 272-273 (Sezze e Terracina)
Francesco Lanzoni, Le diocesi d'Italia dalle origini al principio del secolo VII (an. 604), vol. I, Faenza 1927, pp. 147–157
Giuseppe Cappelletti, Le Chiese d'Italia dalla loro origine sino ai nostri giorni, vol. VI, Venezia 1847, pp. 515–613
(LA)  Konrad Eubel, Hierarchia Catholica Medii Aevi, vol. 1, p. 478; vol. 2, pp. XXXIX e 248; vol. 3, p. 310; vol. 4, pp. 330–331; vol. 5, pp. 371–372; vol. 6, p. 397
(LA)  Bolla Regis pacifici, in Bullarum diplomatum et privilegiorum sanctorum Romanorum pontificum Taurinensis editio, Vol. XXII, pp. 225–229
(LA)  Bolla Super universas, in Bullarum diplomatum et privilegiorum sanctorum Romanorum pontificum Taurinensis editio, Vol. XXII, pp. 262–266
Maria Capuana (Fano, 2 settembre 1891 – Cagliari, 22 febbraio 1955) è stata un mezzosoprano italiano.
Maria Capuana nacque a Fano, nell'allora circondario di Pesaro, sorella maggiore del direttore d'orchestra Franco. Attratta dalla musica fin da giovane età, affinò gli studi del canto e del pianoforte a Napoli presso il Conservatorio di San Pietro a Majella, dove fu allieva di Beniamino Carelli.
Debuttò sul palcoscenico a Reggio Emilia nel 1916 interpretando Amneris in Aida, ruolo che avrebbe riproposto molte volte e che incise nella prima registrazione dell'opera destinata al mercato commerciale dalla Columbia di Milano.
Iniziò ben presto ad apparire nei maggiori teatri sia in Italia che in Francia e nel 1920, non ancora trentenne, era già apparsa al Teatro alla Scala, al San Carlo a Napoli, al Regio di Torino e al Théâtre des Champs-Élysées di Parigi. Nella prima parte della carriera si avvicinò anche al repertorio wagneriano, conseguendo diversi successi come Brangäne in Tristano e Isotta, parte che contribuì a renderla una dei principali cantanti wagneriani del periodo in Italia. Il repertorio includeva inoltre Ortrud in Lohengrin, Venus in Tannhäuser, Erda, Fricka, Gutrune e Second Norn ne L'anello del Nibelungo.
Nel 1921 venne chiamata per interpretare Zoraide nella prima mondiale di Ettore Fieramosca di Carlo Adolfo Cantù al Teatro Regio di Torino, e due anni più tardi, nel 1923, ottenne un grande successo alla Scala nel ruolo di Erodiade in  Salomè. Sempre alla Scala tornò con una certa frequenza, fino al 1928, nei ruoli di Amneris, Fricka, Ortrud e come Rubria in Nerone di Arrigo Boito. Tra il 1924 e il 1936 calcò periodicamente anche il palcoscenico del Teatro Carlo Felice di Genova nuovamente nel repertorio wagneriano e fece diverse apparizioni al San Carlo di Napoli, tra le quali il ruolo di Rufina in Conchita di Riccardo Zandonai. Nel 1926 al Teatro Gaetano Donizetti di Bergamo fu interprete della prima mondiale di Ivania di Emilio Pizzi. Apparve più volte al Teatro Massimo di Palermo e nel 1931 compì un tour col Carro di Tespi.
Oltre che in Francia, tra gli anni venti e trenta cantò a Barcellona, Lisbona, Il Cairo, al Teatro Colón di Buenos Aires, in Cile, Sudafrica.
Altri ruoli interpretati furono Adalgisa in Norma, Azucena ne Il trovatore, Charlotte in Werther, Laura ne La Gioconda, Leonora ne La favorita, Maffio Orsini in Lucrezia Borgia, Marguerite ne La damnation de Faust, Eboli in Don Carlo, La vecchia ne L'amore dei tre re.
La carriera terminò attorno alla fine degli anni trenta, in concomitanza dello scoppio della seconda guerra mondiale. Nell'ultima parte della vita si trasferì in Sardegna, dove aprì una scuola di canto (tra i suoi allievi il baritono Antonio Manca Serra) e dove visse fino alla morte all'età di 63 anni.
(ES) Enciclopedia universal ilustrada europeo-americana, Apèndix núm. II,  p. 1060, ISBN 84-239-4572-3.
 M. Chiara Pesci, CAPUANA, Franco, in Dizionario biografico degli italiani, vol. 19, Roma, Istituto dell'Enciclopedia Italiana, 1976. URL consultato l'8 giugno 2018.
(DE) Karl-Josef Kutsch e Leo Riemens, Großes Sängerlexikon, Volume 4, München, Walter de Gruyter, 2004, ISBN 978-3-598-44088-5. URL consultato il 7 giugno 2018.
 Enrico Stinchelli, Le stelle della lirica: i grandi cantanti della storia dell'opera, in Superalbum, Gremese Editore, 2002, ISBN 978-88-8440-192-2.
(EN) Maria Capuana (Mezzo-Soprano) (Fano 1891 - Cagliari 1955), su forgottenoperasingers.blogspot.com, 28 luglio 2013. URL consultato il 7 giugno 2018.
Questa è una lista di persone presenti nell'enciclopedia che hanno il cognome González, suddivise per attività principale.
Il Bardsragujn chumb 2007 è stato la 16a edizione del campionato di calcio armeno, disputato tra il 14 aprile e il 10 novembre 2007 e concluso con la vittoria del Pyunik FC al suo decimo titolo.
Le squadre partecipanti avrebbero dovuto essere 9 ma prima dell'inizio della stagione la neopromossa Lernayin Artsakh si sciolse. Le rimanenti 8 si affrontarono in un doppio turno di andata e ritorno per un totale di 28 partite e non furono previste retrocessioni.
La squadra campione si qualificò alla UEFA Champions League 2008-2009, la seconda classificata alla Coppa UEFA 2008-2009 e la terza alla Coppa Intertoto 2008.
Dopo un'introduzione nella quale sono presentati in modo generico la tematica dell'opera e il suo protagonista, e in particolare il fatto che Poseidone sia con questi irato; la scena si apre sul consiglio degli dei. Essi decretano, dopo qualche allusione alla sorte di Egisto e in assenza di Poseidone, che sia giunta per Odisseo, trattenuto dalla ninfa Calipso sull'isola di Ogigia, l'ora del ritorno. Dunque, è decretato Atena si rechi ad Itaca e qui, sotto le mentite spoglie di un fantomatico Mente, re di Tafi, dopo essere stata accolta, dialogando con Telemaco lo conforti, invitandolo altresì a viaggiare alla volta di Pilo e Sparta per raccogliere notizie concernenti la sorte del padre. Atena si allontana. Frattanto, mentre i Proci, pretendenti di Penelope, banchettavano, Femio, rapsodo alla corte d'Itaca, ha modo di esprimere la propria arte sul tema dei ritorni degli eroi greci dalla città d'Ilio: per via di ciò, è rimproverato da Penelope, alla quale si rivolge con fermezza Telemaco, che comunica ai Proci di aver l'intenzione di tener loro un discorso il dì seguente. Quindi questi si ritira, dopo aver ricevuto dagli avversari (Antinoo e Eurimaco) alcune repliche.
Alla mattina presto, nel contesto del dibattito precedentemente annunciato, dopo una breve introduzione di Egizio, Telemaco, preso in mano lo scettro, accusa i Proci di sperperare le ricchezze di suo padre e di addolorare lui medesimo, che tanto soffre per non sapere la sorte del genitore, ma il capo di quelli, Antinoo, accusando Telemaco di calunniare i pretendenti, ritorce l'accusa contro sua madre, che, rifiutandosi di scegliere un nuovo marito, di fatto permette ai Proci, e non a uno solo di loro, di rimanere a corte. Dopo una veloce replica di Telemaco, nella quale afferma di non poter rimandare a casa la madre per il rispetto che ha nei confronti suoi, del padre di lei e di Odisseo, un messaggio divino è mandato da Zeus sugli uomini intenti a discutere: Aliterse, schernito e minacciato da Eurimaco che chiede la restituzione di Penelope al padre e le conseguenti nozze, pronostica in virtù di quello un prossimo ritorno di Odisseo. In seguito, Telemaco annuncia la sua intenzione di recarsi a Pilo e Sparta col fine di raccogliere notizie del padre. Si ha quindi una violenta discussione tra Mentore, cui era stata affidata la gestione della casa da parte di Odisseo al momento della partenza, e Leocrito. Il primo accusa il popolo di non aver custodito la famiglia regale dai pretendenti. Il progetto di Telemaco è concretizzato grazie al supporto di Atena, che gli appare sotto le mentite spoglie di Mentore al disperato figlio di Odisseo, che passeggia in riva al mare: gli profetizza la tragica fine dei pretendenti. Mentore, che altri non è se non Atena, offre una nave a Telemaco. Dopo essersi scontrato coi pretendenti che desiderano spartirsi i beni di Odisseo e aver confidato alla nutrice Euriclea i suoi progetti, facendosi promettere che non avrebbe svelato nulla alla madre, Telemaco si imbarca sul battello di Noemone accompagnato da Mentore, che altri non è se non Atena: in precedenza questa fingendosi Telemaco aveva raccolto molti Itacesi per la partenza e aveva fatto calare il sonno sui pretendenti.
Giunto Telemaco a Pilo, è accolto dal re di questa città, Nestore, che si trovava sulla spiaggia per effettuare un sacrificio a Poseidone in compagnia dei due figli. Dopo che ha offerto agli ospiti un banchetto, Nestore interroga Telemaco in relazione allo scopo del suo viaggio e alla sua identità. A questo punto Telemaco si presenta come figlio di Odisseo e domanda a Nestore che sia stato di suo padre poiché "nessuno sa dirci chiaro dov'è finito, se sulla terra fu ucciso da genti nemiche, oppure nel mare, tra l'onde d'Anfitríte". Nestore, dopo un breve accenno al dolore connesso alla guerra, comincia a narrare gli eventi che la seguirono, nel ritorno che "Zeus meditò doloroso agli Argivi". Appena dopo la guerra erano scoppiati dissensi tra Agamennone, che vorrebbe rimanere lì per fare ecatombi per ingraziarsi Atena, e Menelao, che vorrebbe fare ritorno subito: ciò provoca la divisione dell'esercito. Sia Nestore che Odisseo avevano fatto parte del contingente che aveva deciso di salpare, ma a causa di successive controversie, alcuni (tra i quali Odisseo) si erano separati dagli altri (tra i quali Nestore). Il figlio di Achille, Filottète, Idomeneo e Agamennone (poi ucciso da Egisto e vendicato da Oreste) erano stati gli unici a far ritorno per certo coi loro contingenti, limitatamente a quanto poteva sapere Nestore. Telemaco è avvilito ma prontamente viene confortato da Nestore e da Atena. Telemaco pone a Nestore un'ultima domanda a riguardo della sorte di Agamennone, re di Micene. Nestore risponde dicendo che dapprima Clitennestra era rimasta fedele al marito ma che poi Egisto, allontanato colui che doveva sorvegliarla, era riuscito a sedurla. Menelao, colpito da una tempesta nei pressi della Malea, era stato trasportato dalla corrente in Egitto ed era riuscito a far ritorno all'ottavo anno, quando Agamennone era già stato ucciso da Egisto. Sapendo Nestore di non essere la persona più idonea a dar testimonianza degli eventi capitati in sorte ad Ulisse, invia Telemaco da Menelao, il cui recente ritorno lo rende un testimone più accreditato. Nestore, dopo aver invitato i suoi ospiti a dormire nella propria dimora, ricevuto un rifiuto di Mentore, comprende come quest'ultimo sia in realtà Atena e lo comunica a Telemaco, rincuorandolo: infatti, se gli dei si curano così tanto della sua sorte, ed Atena in particolare, non ha a suo giudizio da temere per il futuro. Dopo la notte passata a casa del re, La mattina seguente nella reggia di Pilo si innalza un sacrificio ad Atena, immolando una vacca: dopo che è stato compiuto il rito, Pisistrato accompagna Telemaco alla volta di Sparta viaggiando per due giorni e trovando ospitalità per la notte a casa di Diocle.
Giunti Telemaco e il compagno Pisistrato alla ricchissima corte di Menelao ove si stanno celebrando le nozze di Megapente, figlio del re, con la figlia di Alettore e di Neottolemo con Ermione, figlia del sovrano, quest'ultimo accoglie i suoi ospiti in modo fastoso facendoli giungere al suo cospetto per mezzo di araldi. Dopo un lauto banchetto, inizia il dialogo tra il re di Sparta e i suoi ospiti con una prima rimembranza di Menelao dei fatti concernenti la guerra e al proprio ritorno, suscitata involontariamente da Pisistrato alludendo alle ricchezze della casa, che Menelao aveva ricondotto in patria dopo otto anni di vagabondaggi ma che non sono per lui fonte di felicità. Menelao conclude il suo breve discorso con un'allusione a Odisseo, pur ignorando di trovarsi al cospetto di suo figlio, e riconoscendolo solo per la sua commozione dinanzi a questa narrazione, come poco dopo Elena per le sue fattezze. Un'ennesima rievocazione delle gesta di Odisseo e dei suoi straordinari meriti provoca la commozione dei presenti, arrestata da Elena versando nel cratere del vino un farmaco prelevato in Egitto: dopo un veloce intervento di Pisistrato che fa riferimento al fratello Antiloco, la discussione è rimandata al giorno successivo. Il banchetto prosegue accompagnato dalla narrazione di Elena della conclusione della guerra combattuta ad Ilio: poco prima della caduta della rocca aveva incontrato Odisseo, che era riuscito ad intrufolarsi nella città vestito da mendicante. Dopo che Menelao fa un rapido riferimento all'episodio del cavallo, Telemaco viene condotto a letto. Dopo la notte passata a palazzo, si tiene un dialogo tra Telemaco e colui che lo ospita, durante il quale il primo, esortato dal secondo, riporta a quest'ultimo la sua richiesta (cioè di avere informazioni sul padre) e la narrazione di quali soprusi stiano compiendo i Proci; l'anfitrione, dopo essersi dispiaciuto per la sorte della reggia d'Itaca, narra in risposta all'ospite le vicende relative al suo ritorno in patria. In particolare egli, trattenuto in Egitto per non aver innalzato sacrifici agli dei, per mezzo di un inganno escogitato da Eidotea, figlia del dio marino Proteo, quest'ultimo capace di trasformarsi in ogni cosa, era riuscito a costringere il di lei padre a svelargli la modalità per ritorno a casa (ossia effettuare ecatombi), travestendosi da foca assieme a tre compagni ed imprigionandolo. Dopodiché, domandando al dio quali dei compatrioti avevano fatto ritorno in patria, era venuto a sapere le loro sorti (Odisseo era bloccato in mare; Aiace Oileo o Locrese, dopo essere stato salvato da un naufragio grazie all'intervento di Poseidone, era stato da quello ucciso poiché aveva affermato "d'aver sfuggito a dispetto dei numi l'abisso grande del mare"; Agamennone, tornato in patria nonostante qualche piccolo contrattempo, era stato ucciso da Egisto) e gli era stato pronosticato che non sarebbe morto in patria. Nonostante il re di Sparta proponga a Telemaco di trattenersi nella sua reggia, questi rifiuta la sua offerta poiché deve raggiungere i compagni; Menelao gli consegna un cratere finemente decorato come dono. Contestualmente, mentre si stanno dilettando, i pretendenti alla mano di Penelope apprendono da Noemone (l'uomo che aveva volente prestato la barca a Telemaco) che il figlio del sovrano è partito in compagnia di un nume nascosto sotto le mentite spoglie di Mentore: di conseguenza, Antinoo con venti compagni parte per tendergli un agguato nello stretto tra Itaca e Same. L'araldo Medonte, che ha sentito il discorso, informa però Penelope, ignara della partenza del figlio, del fatto che i pretendenti vogliono attentare alla vita di Telemaco: quella si dispera, si sfoga contro le ancelle, sgridandole per non averla informata, si propone di mandare (cosa che non farà, dissuasa da Euriclea) un servo da Laerte per informarlo e si ritira per innalzare ad Atena una preghiera. Dopo la partenza dei pretendenti, Penelope parla in sogno col fantasma di Iftime, sua sorella, che la rassicura a riguardo della sorte del figlio ma non le rivela se Odisseo è vivo o meno. La narrazione si conclude con lo sbarco dei pretendenti ad Asteride, isoletta posta al largo di Itaca.
Dopo che in un secondo consiglio degli dei Zeus ha evidenziato, sollecitato dalle proteste di Atena, la necessità di concedere ad Odisseo il ritorno in patria, il Cronide invita Ermes a recarsi sull'isola di Calipso per sollecitare quest'ultima a rilasciare il suo prigioniero. Viene quindi descritto l'incontro tra Ermes e la ninfa Calipso, ambientato sulla lussureggiante isola di Ogigia, durante il quale il primo invita la seconda a rilasciare Odisseo, sottoponendosi al volere degli dei olimpi; ella risponde, dopo aver affermato che si sente vittima di un'ingiustizia, al pari delle altre dee che non si videro approvare i loro amori con mortali, che consentirà ad Odisseo il ritorno, agevolandolo con consigli e rinunziando al suo progetto di renderlo immortale. Dopo che Calipso si è recata da Odisseo proponendogli di partire e dopo aver vinto la sua perplessità con un giuramento solenne fingendo il suo sia un atto di generosità, Odisseo spiega alla dea che, a dispetto delle prove che dovrà affrontare per tornare in patria, sempre vorrà recarvisi per amore di Penelope. Odisseo si costruisce una zattera in cinque giorni, seguendo per quanto concernente la scelta dei legnami i consigli di Calipso, che gli fornisce pure gli attrezzi, le vele, le cibarie, l'appoggio del vento e alcune indicazioni a riguardo di che rotta seguire, orientandosi con le stelle. Quando già era in prossimità della terra dei Feaci, è scorto da Poseidone che scatena una violenta tempesta per farlo naufragare, facendogli rimpiangere il fatto di essere scampato da Ilio per il sol apparente fine d'un'ingloriosa morte. Dopo che ha fatto naufragio e è stato sbalzato in mare, a fatica risale sulla zattera ed è raggiunto da Ino, che gli consegna il suo velo magico che gli impedirà di annegare: egli però non si fida d'indossarlo, poiché teme sia un inganno. Distrutta la nave definitivamente, deve saltare in acqua e, regolati i venti da Atena, riesce a proseguire nuotando per tre giorni. Temendo di venir spinto verso gli scogli o al largo, dopo essere stato spinto contro le rocce ma esser di nuovo precipitato in mare, nuota alla ricerca di una spiaggia: risale un fiume supplicandolo di fermare la sua corrente. Tormentato da mille dubbi, bacia la terra e si intrufola nella selva, andando a dormire sotto un cespuglio di oleandro e olivo dove è fatto addormentare da Atena.
Il canto si apre con una breve descrizione della società e della storia del popolo dei Feaci. Atena arriva nel palazzo regale ed entra nella camera della principessa Nausicaa, figlia d'Alcinoo, di straordinaria bellezza, e le parla fingendosi la figlia di Dimante, sua amica: la invita a recarsi ai lavatoi quella mattina stessa per preparare le vesti che dovrà indossare all'ormai prossimo matrimonio. La mattina, senza accennare minimamente al sogno né alle imminenti nozze, chiede al padre un carro con mule per poter andare a lavar le vesti sue e dei suoi parenti: quello, comprendendo tutto, decide di fornirglielo. Uscita dalla città con delle ancelle, si reca sulle rive del fiume, dove si trovano i lavatoi: dopo che hanno adempito al comando della dea, le fanciulle si lavano e, sfamatesi, iniziano a giocare a palla attendendo che le vesti si asciughino. Le fanciulle cominciano però a gridare, svegliando Odisseo, quando il pallone, lanciato da Nausicaa ma non preso da alcuna ancella, va a cadere nel fiume. Dopo che Odisseo, meditando a riguardo della provenienza di quel grido, si avvicina alle fanciulle spaventandole per l'aspetto orrendo, Atena induce Nausicaa a trattenersi. Vedendo la ragazza, dopo aver pensato se sarebbe stato meglio supplicarla o parlarle da lontano e preferendo quest'ultima ipotesi, Odisseo le si rivolge complimentandosi per l'eccezionale bellezza, accennando ai tragici eventi del suo passato e chiedendo se poteva a lui indicare la via per la città e donare un panno con cui vestirsi, ottenendo una risposta affermativa. Nausicaa, richiamate le ancelle, fa dare all'ospite cibo, bevande e vestiti e comanda loro di lavarlo; quello rifiuta quest'ultima proposta e, lavatosi e reso più maestoso nell'aspetto da Atena, è servito dalle ancelle e notato nella sua bellezza da Nausicaa. Quando stanno per far ritorno alla reggia, Nausicaa chiama a sé Odisseo invitandolo sì a seguirla, ma a lasciare che lei e le ancelle entrino per prime nella città, trattenendosi in un pioppeto sacro ad Atena, affinché non sorga il rischio che qualcuno, vedendo al suo fianco Odisseo, possa, forse anche legittimamente, sospettare tra loro ci sia una relazione, compromettente per la dignità della futura sposa. Dopo che Nausicaa gli ha dato alcune informazioni a riguardo di come comportarsi a corte, raccomandandogli di presentarsi al cospetto della coppia regale come supplice abbracciando le ginocchia della regina, il gruppetto costituito dalla principessa, dalle ancelle e dal loro ospite parte dalla riva del fiume per poi separarsi una volta nei pressi della città: supplica Atena ma questa non gli appare, temendo l'ira di Poseidone.
Nausicaa fa ritorno a palazzo, senza nulla svelare al padre e ritirandosi nelle proprie stanze. Contemporaneamente Odisseo, circondato dalla nebbiolina che Atena gli ha fatto scendere attorno, si muove verso la città e qui, incontratala, domanda alla dea sotto mentite spoglie di condurlo alla reggia, ottenendo risposta affermativa e venendo così condotto di nascosto per la città. Dopo che ha brevemente riassunto la storia del popolo dei Feaci e ha fatto ad Odisseo alcune raccomandazioni, Atena sparisce lasciando l'eroe ad ammirare la bellezza e la ricchezza della reggia. Dopo alcune considerazioni sulle virtù e le attività tipiche dei Feaci (tessitura e navigazione) e dopo la descrizione della tenuta che circonda il palazzo, nella quale mai gli alberi cessano di dare frutto, viene descritto l'accesso di Odisseo nel palazzo: passato di nascosto per la sala grazie alla nebbia versatagli addosso da Atena, si palesa solo quando si trova presso Arete, la regina, pregandola e abbracciandole le ginocchia. Presentatosi come supplice, Odisseo prega Arete di fornirgli un compagno col quale tornare ad Itaca: concessogli sotto suggerimento di Echeneo di sedersi su di un trono, al pari dei commensali, viene lavato e ha modo di sfamarsi. Dopo che i principi hanno libato a Zeus protettore dei supplici, Alcinoo tiene un discorso proponendo di far precedere la partenza di Odisseo da un banchetto. Dopo che Odisseo ha rassicurato i commensali a riguardo del fatto di non essere una divinità e ha alluso alla sua sorte avversa, tutti si ritirano approvando le parole di Odisseo. La scena del banchetto viene sostituita da quella di un dialogo a tre, nella quale i protagonisti sono Odisseo, Arete e Alcinoo. Dato che ha riconosciuti gli abiti come da lei tessuti, pur non sapendo ciò che era accaduto a sua figlia e che ci sia un nesso tra l'ospite e quella, domanda a Odisseo donde venga, ottenendo come risposta un breve sunto delle sue ultime avventure trascorse negli otto anni seguiti al naufragio presso l'isola di Ogigia: è solo in questa occasione che la coppia regale viene messa al corrente dell'incontro intercorso tra i due. Per proteggere Nausicaa dal biasimo paterno dovuto al fatto che non ha condotto seco l'ospite, Odisseo si addossa la responsabilità della scelta di arrivare solo in un secondo momento: Alcinoo, apprezzando il suo essere di giudizio, lo invita, pur non volendolo forzare, a rimanere tra di loro e a sposare sua figlia, fissando comunque la partenza via mare per il giorno successivo. Il canto si conclude con la scena in cui la coppia regale e l'ospite si coricano.
La scena si apre con la descrizione della mattutina assemblea dei capi dei Feaci, che si tiene presso le navi: Atena aggirandosi per la città sotto le mentite spoglie di un araldo diffonde la notizia dell'arrivo di un naufrago e versa straordinarie bellezza e forza su di lui. Alcinoo pianifica i successivi eventi, che vengono diffusamente descritti in seguito: dopo che cinquantadue giovani hanno preparato la nave per la partenza, si apparecchia il pranzo e viene condotto nella sala il cantore Demodoco. Il tema del canto, che segue il banchetto e commuove profondamente l'ospite, riguarda strettamente la guerra combattuta presso Ilio: si tratta dell'epica contesa tra Achille ed Odisseo. Notata la sospetta commozione di Odisseo, Alcinoo indice i giochi in onore dell'ospite: la gara di corsa è vinta da Clitoneo, quella di lotta da Eurialo, quella di salto da Anfialo, quella di lancio del disco da Elatreo, quella di pugilato da Laodamante, figlio d'Alcinoo; Eurialo propone all'ospite di prendere parte ai giochi, ottenendo da lui un rifiuto e controbattendo offendendolo, provocando una reazione irritata da parte di Odisseo che a sua volta lo offende, affermando che è "vuoto di mente" e accetta la sfida, ottenendo una decisiva vittoria nel lancio del disco e i complimenti di Atena. Dopo che Odisseo ha ricordato la sua eccezionale abilità nel tiro coll'arco e col giavellotto, pur affermando di non essere pari agli antichi eroi, Alcinoo prende la parola e gli risponde, elencando le attività in cui i Feaci eccellono. La scena successiva descrive il ballo di alcuni giovani che eccellono in quest'arte tra tutti i Feaci, accompagnati nella loro attività dal canto di Demodoco, che celebra nella sua arte l'amore clandestino di Ares e di Afrodite, scoppiato in casa di Efesto ma a questi svelato dal Sole: preparate delle catene per imprigionare i due amanti, Efesto era riuscito a catturarli, provocando il riso di tutti gli dei ma lo sdegno di Poseidone, che aveva promesso di pagare un riscatto per la libertà dei due. Dopo che Odisseo si è complimantato con Alcinoo per l'abilità dei danzatori, quest'ultimo decide di fargli un dono: Eurialo, che prima aveva offeso Odisseo, si scusa donandogli uno spadone pregiato. Dopo che la scena si è spostata nel palazzo regale, Odisseo riceve abbondanti doni, viene lavato e ha modo di salutare Nausicaa, riconoscendosi come suo debitore. Donato a Demodoco un grosso pezzo di carne di maiale, Odisseo dopo il banchetto serale si rivolge all'aedo, complimentandosi con lui e pregandolo di riportare le vicende relative allo stratagemma del cavallo, che aveva dato origine a reazioni contrastanti tra i Troiani che avevano deciso alla fine di tenerlo, permettendo così la caduta di Ilio. Dato che Odisseo risulta ancora una volta commosso dalla narrazione di questi eventi attirando l'attenzione di Alcinoo, quest'ultimo parlando ai Feaci chiede che il cantore taccia e che Odisseo sveli definitivamente il suo nome e la sua identità, affinché le navi, che riescono a comprendere da sé il volere degli uomini, possano condurlo in patria, provocando, secondo un'antica predizione, la fine della civiltà feacia; chiede inoltre che Odisseo narri le proprie avventure e spieghi perché i fatti relativi alla guerra combattuta presso Ilio gli provochino tanta commozione. La risposta è rimandata al canto successivo.
Dopo un breve elogio all'arte del cantore, Odisseo si rivela e presenta l'obiettivo finale del proprio viaggio, ossia il ritorno in patria: segue la narrazione delle sue avventure. Sconfitti i Ciconi (stanziati in Tracia orientale, che avevano aiutato i Troiani) con una battaglia che aveva visto la presa della loro città, Ismara, diviso il bottino e distribuito tra i compagni, Odisseo aveva proposto, non ascoltato dai compagni, di partire. Mentre i compagni continuavano a far razzia e a gozzovigliare, i Ciconi avevano raggiunto altri membri della propria tribù e, coalizzati, avevano respinto gli invasori dopo una breve resistenza, causando la morte di sei compagni per ciascuna delle dodici navi. Questo è l'unica tappa del viaggio nel quale Odisseo incontra un popolo storicamente esistente. Dopo aver ricordato il nome dei caduti e aver passato due giorni attendendo la fine di una tempesta, le navi di Odisseo erano state trascinate "oltre Citera", raggiungendo dopo nove giorni di viaggio la terra dei mangiatori di loto che avrebbero poi offerto ai compagni di Odisseo inviati da questi come ambasciatori di mangiare del frutto che loro coltivavano, causando negli ospiti la perdita del desiderio di tornare a casa e costringendo Odisseo a portarli alle navi per forza, legandoli poi ai banchi. Prima di narrare la successiva avventura, Odisseo fa una breve presentazione del popolo dei Ciclopi, l'avventura vissuta coi quali sarebbe stata narrata poco dopo: evidenzia come essi non coltivino piante, vivendo quali raccoglitori, e non abbiano vita comunitaria e quindi leggi per regolarla, vivendo ciascuno in una grotta lontana dalle altre e non praticando il commercio poiché non dispongono di navi. L'ambientazione che accoglie l'avventura di Odisseo coi Ciclopi è quella di un eccezionalmente fertile e verdeggiante arcipelago, su una delle cui isole vivono allo stato brado infinite capre: approdati nel porto naturale di questa, Odisseo aveva fatto passare la notte ai compagni sulla riva del mare, per andare a cacciare il giorno successivo, prendendo nove capre per ognuna delle navi. Dato che durante la caccia avevano avuto prova del fatto che l'attigua isola fosse abitata, il giorno successivo Odisseo era partito con la sua nave alla volta di quella, lasciando tutte le altre come presidio sull'isola abitata dalle capre selvatiche. Arrivato in prossimità della costa, scorgendo la grotta di un Ciclope, che altri non era se non Polifemo, aveva invitato i suoi compagni a rimanere sulla nave, mentre lui coi dodici più fidati avrebbe raggiunto quell'antro, portando seco un grande otre di vino che poi gli sarebbe tornato utile, donatogli da un sacerdote d'Apollo a Ismara per averlo risparmiato dalla razzia. Ostante il fatto che i compagni chiedessero di fuggire, rapiti i lattonzoli e i formaggi presenti nella spelonca in cui erano penetrati, Odisseo era rimasto dentro auspicando di poter ricevere doni dall'ospite che, tornato, senza curarsi di loro, aveva cominciato a mungere i propri animali per far del loro latte formaggio e bibita per la cena. Notatili e interrogatili riguardo alla loro identità, il Ciclope, sentitosi rispondere che erano guerrieri achei capitati lì per avventura, che gli si presentavano come supplici, aveva risposto in modo irriverente. Odisseo, pur mentendo e affermando di aver fatto naufragio, non era riuscito a intenerire il Ciclope che anzi aveva afferrato due dei compagni per nutrirsene. Quest'ultimo addormentatosi, Odisseo si era trattenuto dall'ucciderlo perché ciò avrebbe causato anche la loro morte, considerato che la bocca della caverna era chiusa con un masso. Uccisi anche altri due compagni per farne la sua colazione, il Ciclope era uscito dalla grotta e Odisseo, cominciando a pensare come fosse per loro possibile fuggire, aveva elaborato un espediente: avrebbero accecato il mostro per poi fuggire. Imperciocché il mostro, uccisi due uomini, stava apparecchiando la cena, gli era stato offerto da Odisseo del vino, ottenendo risposta positiva. Ubriacato il Ciclope, Odisseo gli si era rivelato sotto le mentite spoglie di Nessuno, ottenendo come promessa che verrà divorato per ultimo e accecandolo appena crollato a terra, vinto dal vino e dal sonno. Urlando selvaggiamente, il Ciclope aveva chiamato aiuto, facendo accorrere tutti i Ciclopi, che, domandando a quello chi gli desse noie, si erano sentiti dire che fosse Nessuno, rispondendo così che l'unico modo per eliminare questo genere di fastidi era pregare il padre Poseidone, immaginando che si trattasse di un male mandato dal cielo. Ostante che l'ormai cieco Ciclope facesse la guardia all'uscio, Odisseo era riuscito a far fuggire i compagni facendoli aggrappare alle pecore condotte al pascolo. Dopo che Polifemo aveva tenuto un breve discorso al montone cui era aggrappato Odisseo, credendo che il suo star in fondo fosse un modo per compiangere il padrone, dopo che Odisseo e i suoi compagni avevano fatto ritorno alla nave e dopo che vi erano state caricate le pecore, questa era salpata alla volta dell'isola delle capre. Discostatasi un poco la nave dalla costa, Odisseo s'era quindi rivolto a Polifemo, provocando l'ira di questi che, lanciando in mare la cima d'un monte, per mezzo della risacca aveva fatto tornare la barca a riva. Ritornata la nave al largo, nuovamente Odisseo s'era rivolto a quello, ostante la volontà dei compagni: svelato il suo nome, Odisseo si era inimicato in perpetuo Poseidone, padre del Ciclope, previa preghiera di quest'ultimo, che vedeva nella sua sorte il concretizzarsi d'un'antica profezia. Lanciato da Polifemo un secondo masso, questo aveva però spinto in avanti la nave fino all'isola delle capre, dove Odisseo, prima di ripartire, aveva sacrificato a Zeus il montone che l'aveva tratto in salvo, senza che il sacrificio fosse risultato ben gradito al dio.
Dopo che Odisseo, giunto alla sua isola, è stato trattenuto da Eolo affinché gli narrasse gli eventi della guerra combattuta presso Ilio, il condottiero gli aveva chiesto di partire e quello gliel'aveva concesso. Al momento della partenza Odisseo aveva ricevuto da Eolo un otre di cuoio che conteneva quasi tutti i venti del mondo, fatta eccezione per Zefiro, che soffiava in direzione di Itaca, suscitando il sospetto dei compagni, che ritenevano dentro si trovassero enormi ricchezze: quando, dopo nove giorni di navigazione, l'eroe aveva quasi fatto ritorno in patria, si era addormentato e gli altri marinai avevano liberato i venti aprendo l'otre, causando un uragano e tornando nei pressi dell'isola di Eolo. Nonostante Odisseo si fosse recato dall'ospite per chiedere soccorso, quest'ultimo aveva rifiutato di fornirglielo, affermando Odisseo fosse malgradito agli dei: gli Itacesi erano salpati e avevano ripreso il mare navigando. Giunti dopo sei giorni di navigazione nella cittadina di Lamo, terra degli antropofagi Lestrigoni, tutti i marinai erano approdati nel porto, eccezion fatta per Odisseo che, spinto dalla prudenza, era rimasto al largo. Mandati però due compagni e l'araldo in esplorazione, questi avevano interrogato la figlia del re, che li aveva mandati a palazzo dove uno di loro era stato sbranato dal sovrano. Dopo che questi aveva chiamato a raccolta il suo popolo, i Lestrigoni avevano fatto affondare la flotta itacese lanciando pietre contro tutte le navi ancorate nel porto, lasciando sì che Odisseo partisse, ma con una sola nave. Tappa successiva del viaggio era stata l'isola di Eèa, dove viveva Circe: qui Odisseo e i suoi compagni, sbarcati, si erano riposati per due giorni. Andato in esplorazione, scorta la presenza di tracce tradenti la presenza di un qualche abitante sull'isola e ucciso un enorme cervo, Odisseo aveva fatto ritorno alle navi. Tenendo il giorno successivo un discorso ai compagni, aveva affermato l'isola fosse abitata e risultasse necessario mettersi in contatto con gli abitanti: divisi i compagni in due gruppi, si erano mandati in esplorazione ventidue marinai guidati da Euriloco, scelti per estrazione. Giunti i compagni alla casa di Circe e incontrati animali selvatici dall'insolitamente affettuoso atteggiamento, i marinai erano entrati nella casa della maga ad eccezione dell'accorto capo, Euriloco. Dopo che i marinai incauti erano stati dotati da Circe di un aspetto da porci, Euriloco aveva fatto ritorno alla nave per avvisare Odisseo. Dopo il racconto dello sconvolto Euriloco, Odisseo, sconsigliato da quello, aveva deciso di partire per la dimora di Circe, ricevendo da Ermes, sotto le mentite spoglie di un giovane eroe, un'erba magica, che l'avrebbe preservato dagli artifici della maga, e numerosi consigli riguardo a come comportarsi con lei, che prontamente avrebbe seguito. Giunto al palazzo di Circe e puntatale contro la spada dopo aver bevuto la sua pozione riuscendo però a salvarsi grazie all'erba magica di Ermes, Odisseo, invitato da Circe a giacere assieme a lei, aveva accettato dopo che quella gli aveva giurato non tramasse alcuna cosa contro di lui. Lavato e onorato dall'offerta di un banchetto, Odisseo era rimasto sospettoso: chiesto a Circe che liberasse i compagni, questa aveva obbedito. Tornato Odisseo alla nave, aveva invitato i compagni a recarsi da Circe, vincendo la perplessità d'Euriloco che aveva sfruttato quel momento per accusare Odisseo delle molte perdite subite durante il viaggio: gli Itacesi erano rimasti là per un intero anno. Dopo che Odisseo aveva pregato Circe di concedergli la partenza, quella gli aveva risposto che prima sarebbe dovuto discendere agli inferi per consultare l'indovino Tiresia, al quale Persefone aveva concesso di non diventare un'anima vacua dopo la morte, riguardo al ritorno; gli aveva quindi fornito informazioni riguardo a dove attraccare, a come effettuare le libagioni per accedere, a come ringraziare l'anime dei defunti una volta tornato in patria e a come contattare l'indovino respingendo le anime degli altri morti. Al momento della partenza, dopo che Elpenore, ubriaco, era precipitato giù dal tetto della reggia di Circe, Odisseo aveva avvisato gli altri che non alla volta di Itaca si stava partendo, ma in direzione dell'Ade, provocando lo sconforto nei marinai.
La narrazione di Odisseo prosegue: giunto nel paese dei Cimmeri e compiute le dovute cerimonie, comportandosi nel modo indicatogli da Circe e tenendo a distanza le "teste dei morti" affollantesi attorno a lui, era sceso agli Inferi dove gli sarebbero poi apparsi gli spiriti di vari defunti e di vari personaggi mitologici. La prima anima che avevano incontrata era stata quella di Elpenore, poiché il suo corpo giaceva insepolto a casa di Circe e quindi non aveva il diritto di accedere all'Ade: questa gli avrebbe chiesto di seppellirlo secondo precise modalità, una volta ritornato all'isola di Circe, ossia piantando sul suo tumulo il remo che usava. Dopo aver scorto l'anima della madre Anticlea, alla quale comunque non si era potuto avvicinare, Odisseo aveva interrogato Tiresia, ottenendo una predizione secondo la quale se i suoi compagni avessero mangiato le vacche del Sole egli sarebbe sì potuto tornare in patria, ma su nave altrui, solo, e trovando gente ostile ad accoglierlo, e dovendo quindi sostenere fatiche per vincere i suoi oppositori, trovandosi alla fine a morire in mare dopo essersi ingraziato Poseidone che gli sarebbe stato perpetuamente nemico. Dopo aver domandato a Tiresia come fare a mettersi in contatto coi morti e in particolare con la madre, avendo in conseguenza di ciò ricevuto il dono di parlare ai defunti, Odisseo, ritiratosi Tiresia, era stato riconosciuto da Anticlea, che l'aveva interrogato sui motivi per i quali lì si trovasse, ottenendo come riposta da parte di Odisseo un'allusione alla necessità di contattare l'indovino tebano. Avendo Odisseo domandato alla madre le cause della sua morte e di descrivere in che situazione versasse la sua famiglia, si era sentito descrivere le sofferenze di Laerte. Dopo aver compreso dalla madre che ella è morta a causa del crepacuore provocatole dalla sua partenza, Odisseo per tre volte aveva invano tentato d'abbracciarla e si era visto circondato dalle mogli di molti personaggi famosi, che avrebbe poi interrogato: attorno al sangue versato per terra sgozzando gli animali da sacrificio si erano radunate la sposa di Creteo e quella di Aloeo, amanti di Poseidone, Antiope e Alcmena, amanti di Zeus, Megare, figlia di Creonte, Epicaste, madre di Edipo, Clori, sposa di Neleo, Leda, sposa di Tindaro e madre di Castore e Polluce, Fedra, Procri, Arianna, figlia di Minosse, Maira, Climene, Erifile e varie altre. Terminato di narrare questo episodio, Odisseo si rivolge alla sua platea, chiedendo di potersi interrompere e ottenendo i complimenti d'Arete e di Echeneo e sentendosi proporre da Alcinoo di trattenersi un giorno in più e di riferire se nell'oltretomba avesse incontrato alcuni dei suoi compagni di guerra. Accettata la proposta del sire e volenteroso di rispondere alla sua domanda, Odisseo riprende la narrazione riferendo dell'incontro coll'anima di Agamennone, che gli s'era presentata circondata da quelle di quanti assieme a lui erano morti vittime di Egisto: dopo che i due s'erano riconosciuti, non potendosi abbracciare, Agamennone, rispondendo a una domanda di Odisseo, aveva spiegato cosa avesse causato la sua morte descrivendo con toni patetici la scena dell'agguato d'Egisto e raccomandando all'interlocutore di non dar confidenza alle donne, nonostante riconoscesse Penelope fosse dotata di senno. Dopo che Agamennone aveva raccomandato ad Odisseo di sbarcare di nascosto e questi non aveva saputo dargli notizie del figlio Oreste, ai due si erano avvicinati altri prodi: Achille, Patroclo, Aiace Telamonio. Riconosciuto da un incredulo Achille, Odisseo aveva spiegato i motivi della sua visita evidenziando contestualmente l'imperitura gloria del Pelide il quale per risposta aveva a lui chiesto notizie dei suoi parenti, ottenendo solo qualche notizia a riguardo del figlio Neottolemo. Concluso il dialogo con Achille, mentre Odisseo conversava con gli altri caduti, Aiace Telamonio s'era rifiutato di parlargli poiché le armi di Achille dopo la morte di quello erano state assegnate non a lui ma al condottiero itacese, fuggendo quando Odisseo aveva tentato la riappacificazione. Dopo questo episodio, Odisseo aveva visto vari eroi mitologici: Minosse amministrante la giustizia tra i morti, Orione cacciante delle fiere, Tizio torturato da due avvoltoi, Tantalo immerso in acqua, Sisifo reggente per castigo un'enorme rupe, Eracle, o meglio la sua forza, scoccante una freccia. Dopo un brevissimo monologo di Eracle, Odisseo, spaventato dall'accorrere di molti morti e dal sospetto che Gorgona stesse sopraggiungendo, si era allontanato spaventato, comandando ai compagni di salpare.
Il giorno successivo allo sbarco sull'isola di Circe erano state eseguite le esequie di Elpenore, secondo le modalità da lui indicate. Venuta Circe a conoscenza del ritorno dell'eroe, si era recata da lui e, invitandolo a banchetto, gli aveva promesso che il giorno seguente gli avrebbe dato istruzioni su cosa compiere durante il viaggio. Di notte, Circe e Odisseo avevano poi avuto occasione di dialogare: il secondo aveva riportato alla sua ospite i risultati del suo recente viaggio, mentre la maga aveva dato seguito alla sua promessa, raccomandandogli di non sbarcare sull'isola delle sirene, turando le orecchie dei compagni e facendosi legare all'albero della nave e riportando quali percorsi avrebbe potuto seguire per il ritorno: sarebbe incappato nelle rocce erranti, dalla quali solo gli Argonauti erano sfuggiti, e sarebbe passato, dopo aver transitato vicino all'isola delle sirene, per lo stretto tra gli scogli ospitanti Scilla e Cariddi e nei pressi dell'isola sulla quale si trovavano le mandrie sacre al dio Sole, che per nessuna ragione Odisseo avrebbe dovuto far mangiare ai compagni, pena la morte di tutti questi. Dopo la partenza, favorita da un gagliardo vento inviato da Circe, Odisseo aveva riportato ai compagni le raccomandazioni fattele da Circe, che ben presto sarebbero divenute operative causa l'incontro con le Sirene: turate le orecchie di tutti i compagni con dei pezzi di cera, Odisseo era stato legato all'albero dai marinai e non ne era stato sciolto fino a che la nave si fosse allontanata a sufficienza, nonostante l'avesse richiesto, ottenendo come unico risultato l'esser stretto con ancor maggior vigore. Giunta la nave nello stretto circondato dagli scogli ospitanti Scilla e Cariddi, i marinai erano stati terrorizzati dalla presenza di onde altissime: rincuorati da Odisseo, i compagni avevano continuato a navigare guardando terrorizzati il vortice, che non sapevano essere provocato da Cariddi poiché non erano stati informati della presenza dei due mostri dal condottiero che, armatosi, si era posto sulla prora, non potendo però evitare che Scilla ghermisse sei dei marinai. Sfuggiti dallo stretto, i marinai, spinti da Euriloco, erano sbarcati sull'isola di Trinacria, che ospitava e i bovi e le pecore sacri al dio Sole, nonostante Odisseo, ricordando quanto raccomandatogli da Tiresia e da Circe, avesse tentato di dissuaderli. Nonostante tutti avessero giurato ad Odisseo che non si sarebbero nutriti degli animali presenti sull'isola, mangiando solo ciò che si erano portati dietro dall'isola di Circe, i marinai non erano stati fedeli al patto, essendo l'imbarcazione bloccata sull'isola per via dei venti avversi e soffrendo tutti la fame causa l'esaurimento delle scorte alimentari: mentre Odisseo era stato addormentato da una qualche divinità, quelli, incitati da Euriloco, avevano ucciso le vacche per far sacrifici agli dei e per nutrirsene.Dopo che il Sole, informato da Lampetie, aveva avvisato gli dei del misfatto chiedendo vendetta e minacciando di scomparire dal cielo, questi ultimi avevano inviato degli strani prodigi ai compagni di Odisseo, che nel frattempo il generale stava sgridando: le pelli di mucca avevano cominciato a muoversi e s'era udito il verso dei bovini provenire dagli animali cotti allo spiedo; Odisseo precisa che questi fatti gli erano stati riferiti poi da Calipso, che li aveva uditi a sua volta da Ermes. Dopo un banchetto durato sei giorni, dato che il vento era cessato, la nave era salpata ma era stata ben presto fatta affondare da Zeus per mezzo d'una violenta tempesta, causando la morte di tutti i marinai, eccetto che di Odisseo, che, aggrappato a un pezzo del relitto, aveva cominciato a vagare per il mare, raggiungendo Cariddi che avrebbe ingoiato i suoi mezzi di fortuna per poi rigettarli in mare ma scampando dall'ira di Scilla, che non l'avrebbe visto. Dopo nove giorni di navigazione, era giunto all'isola di Ogigia, dalla quale sarebbe partito dopo sette anni: con la rimembranza di questo fatto Odisseo conclude la sua narrazione.
Terminata la narrazione, Alcinoo propone con successo agli altri principi di fare ulteriori donativi all'ospite itacese prima che questi torni a casa. Dopo che sono stati portati nella nave con cui Odisseo salperà tutti i doni, viene indetto nel palazzo regale un banchetto di commiato, successivamente al quale Odisseo chiede di poter partire, ottenendo risposta positiva e salutando la regina, che gli avrebbe fornito i viveri per il viaggio. Dopo che la nave è salpata ed Odisseo si è profondamente addormentato, questa viaggiando speditamente raggiunge Itaca poco prima dell'alba: entrata la nave in un porticciolo vicino a una grotta frequentemente visitata dai numi, i Feaci trasportano Odisseo dormiente a terra assieme alle sue ricchezze. Questo loro fare irrita alquanto Poseidone, che si rivolge a Zeus affermando di sentirsi indignato perché neppure i mortali lo rispettano: il Cronide gli risponde che può vendicarsi come preferisce: l'Enosictono quindi si reca a Scheria, meditando vendetta, e, trasformando la nave in pietra quando è già prossima all'isola, la fa affondare. Alcinoo, per evitare che un'antica profezia fatta al padre trovi completezza nella sua interezza, decide di sacrificare a Poseidone dodici tori perché la loro isola non venga coperta da un monte, riproponendosi altresì di non aiutare altri viandanti. La scena si sposta quindi ad Itaca. Dopo che si è risvegliato non riconoscendo la patria, Odisseo si lamenta credendo di essere stato duplicemente frodato dai Feaci, che gli avrebbero sottratto alcune delle sue ricchezze conducendolo in terra straniera. Mentre cammina sulla riva del mare, è raggiunto da un pastorello, che altri non è se non Atena: questo, interrogato, gli rivela che è giunto sino ad Itaca, provocando la sua gioia. Per non svelarsi, Odisseo afferma di essere un mercante cretese abbandonato da quanti lo avevano ospitato sulla propria nave dopo una tempesta che lì li aveva fatti giungere, fuggitivo dalla sua terra poiché assassino d'Orsiloco, figlio di Idomeneo, col quale dice di aver avuto una contesa dovuta al fatto che quello voleva privarlo delle ricchezze accumulate presso Ilio poiché affermava che non s'era comportato correttamente durante la battaglia. Dato che Atena non è stata ingannata, si svela come dea e si rivolge ad Odisseo, dicendogli che è lì venuta per aiutarlo a nascondere i tesori e a tornare a palazzo vendicandosi dei principi. Dopo che Atena, sollecitata da Odisseo, ha spiegato che non l'aveva potuto assistere durante il ritorno per una sorta di rispetto nei confronti di Poseidone, sicura che sarebbe riuscito comunque a far ritorno, Odisseo si fa mostrare da Atena la terra itacese per convincersi definitivamente d'essere giunto a casa e prega le Naiadi che vivono nell'antro. Dopo che i due hanno posto nell'antro tutti i beni e l'hanno chiuso con un masso, cominciano a dialogare riguardo al ritorno di Odisseo alla reggia, riassumendo Atena cosa fosse accaduto negli ultimi anni. Dopo che Atena ha promesso ad Odisseo che lo aiuterà nella sua vendetta, esortata da Odisseo, espone il suo piano secondo il quale l'avrebbe reso irriconoscibile, trasformandolo in un mendicante e invitandolo a raggiungere Eumeo, il porcaio: lei contestualmente si sarebbe recata a Sparta per far ritornare in patria Telemaco.
Il canto si apre col ritratto della scena in cui Odisseo si sta recando dal porcaro Eumeo poiché ha saputo che questi gli è ancora fedele: dopo una breve descrizione del contesto in cui vive l'uomo e del suo rapporto coi pretendenti, il narratore fa giungere Odisseo al suo cospetto. Dopo che sono stati scacciati i cani, che in un primo momento avevano attaccato Odisseo, Eumeo, rivolgendosi al viandante, esprime il proprio dolore per l'assenza del padrone, dimostrando la lealtà che lo caratterizza. Entrati in casa, Odisseo ringrazia Eumeo per la squisita ospitalità e si vede offerti dei maialini poiché gli animali da ingrasso erano stati tutti riservati per i pretendenti, parallelamente a tutto ciò che di meglio i vasti possedimenti di Odisseo offrissero. Nonostante Odisseo proponga a Eumeo di render noto il nome dell'amatissimo suo padrone, affinché avendo molto viaggiato possa riportare agli Itacesi qualche sua notizia, questi gli risponde con un netto rifiuto, affermando che il re è morto e che in ogni caso, essendo già molti spacciatori di menzogne passati per la corte coll'unico fine di ricever doni ed onori, nessuno gli crederebbe più. Ricordato come Odisseo amasse Eumeo al pari di un figlio e pronosticati dal viandante il ritorno del re e la vendetta di questi sui pretendenti, Eumeo, dopo aver ricordato come Telemaco fosse partito alla ricerca di notizie del padre e i pretendenti gli stessero facendo un agguato, domanda a Odisseo di svelare la sua identità. La risposta che però Odisseo fornisce è menzognera: dopo aver premesso che ha molto sofferto, si descrive come figlio cadetto di un nobile cretese, abile nella guerra ma diseredato, che aveva partecipato alla guerra di Troia facendo ritorno in patria ma ripartendo poco dopo per l'Egitto, dove i suoi compagni si sarebbero dati ai saccheggi, provocando la reazione degli abitanti che si sarebbero rivalsi facendo strage degli aggressori e costringendolo a presentarsi al re come supplice: sarebbe ripartito per la Fenicia e poi per la Libia al seguito di un mercante, facendo naufragio al largo di Creta e venendo accolto, dopo essersi salvato con mezzi di fortuna, dai Tesproti, dai quali avrebbe appreso notizie a riguardo di Odisseo. Schiavizzato da quanti avrebbero dovuto riaccompagnarlo in patria, era giunto nei pressi di Itaca ed era riuscito a fuggire, raggiungendo Eumeo. Dopo aver compianto l'ospite per il suo triste destino, Eumeo ribadisce, a dispetto delle solenni promesse fattegli da Odisseo, il suo esser convinto che il re non sia più vivo e che nessuno possa portargli notizie veritiere a suo riguardo, poiché era stato più volte ingannato. Tornati a casa gli altri porcai, i servi mangiano con quello che non sanno essere il loro padrone. Scesa la notte, che si rivela tempestosa, il viandante chiede agli ospiti di fornirgli un mantello, ricordando che la stessa cosa aveva richiesto in tempo di guerra, ottenendola da Toante: dopo che gliene ha fornito uno, gettando presso il focolare anche delle pelli, Eumeo esce per far la guardia ai maiali, dimostrando ancora una volta la sua buona volontà e passando la notte in una spelonca.
Giunta Atena nella reggia di Menelao a Sparta, invita Telemaco, che dorme in compagnia di Pisistrato, a partire per Itaca sostenendo che il matrimonio di Penelope con Eurimaco sarebbe ormai prossimo, essendo questa forzata dalla volontà dei parenti: dopo averlo messo in guardia dall'agguato dei pretendenti, gli raccomanda di non tornare subito in città una volta sbarcato, ma di farsi precedere dai compagni passando la notte dal fedele Eumeo. Nonostante Telemaco voglia partire seduta stante, è impedito da Pisitrato, che lo invita ad attendere l'aurora per un ufficiale commiato dell'anfitrione. Accordata da Menelao la partenza, questi indice un banchetto in onore dei due e fa portare loro ricchi doni, pregandoli di salutargli pure Nestore: nel frangente della partenza, volando sul gruppo d'uomini accomiatantisi un'aquila che aveva ghermito una grassa oca, Elena, prima che il marito, interrogato da Telemaco, possa rispondere, profetizza che Odisseo dopo aver molto viaggiato sarebbe ritornato a casa, come aveva fatto quell'aquila che, discesa dal monte dove aveva sede e stirpe, stava per farvi ritorno portando il frutto delle sue avventure. Dopo un giorno di viaggio e il pernottamento a casa di Diocle, quando i due giungono a Pilo, Telemaco, ben sapendo che Nestore l'avrebbe trattenuto molto a lungo, riesce a ripartire evitando di passare dalla reggia, sacrificando ad Atena e accogliendo a bordo, dopo una breve reciproca presentazione, Teoclimeno, che gli avrebbe narrato le sue avventure, riportando di essere nipote di Melampode, l'indovino che, nativo di Pilo, ritolse a Ificle, figlio di Filaco, il bestiame che questi aveva sottratto a Neleo e che quest'ultimo esigeva per dare sua figlia Però in moglie a Biante, fratello di Melampode: secondo la propria narrazione, Teoclimeno, Argivo, stava fuggendo dalla patria poiché assassino. Mentre la nave è in viaggio, Odisseo si trova a casa di Eumeo e domanda ai suoi ospiti di condurlo il giorno successivo in città, dandogli così modo di mantenersi da sé o coll'elemosina o offrendo i propri servigi ai pretendenti per non pesare economicamente su di loro: ottenuti un netto rifiuto dovuto al fatto che i servitori dei nobili sono molto più giovani e la promessa che sarà invece Telemaco a prendersi cura di lui, ringraziando, Odisseo domanda a Eumeo notizie a riguardo dei propri genitori, sentendosi raccontare che Laerte, vecchio e stanco per la morte della moglie e l'assenza del figlio, vive in uno stato misero, pregando gli dei di farlo morire. Il ricordo di Eumeo va tuttavia soprattutto alle mogli di Larte e Odisseo: della prima si dice confidente in quanto era stato da lei cresciuto, mentre è visibilmente dispiaciuto per le condizioni nelle quali la seconda è costretta a vivere. Interrogato a riguardo della sua origine da Odisseo, Eumeo risponde quindi di esser originario di Siria, l'isola dove gli uomini non si ammalano, su cui sorgono due borghi dei quali era re suo padre: erano là giunti i Fenici che, ripartendo, avevano seco portato una donna loro compatriota che la viveva, e al suo seguito alcuni calici preziosi e lui stesso, col fine di rivenderlo come schiavo. Dopo la morte della donna con cui stava viaggiando, Eumeo era stato comprato da Laerte, il che per uno sventurato come lui, secondo Odisseo, costituiva un avvenimento positivo, poiché quegli era in sua analisi un uomo buono e pietoso. Promettendo un banchetto per il giorno successivo, Telemaco, appena sbarcato, convince i suoi uomini a precederlo in città e Teoclimeno a pernottare a casa di Eurimaco non potendo essere ospitato a palazzo poiché Penelope stava chiusa nelle sue stanze e il padrone di casa avrebbe passato la notte dai servi. Dopo che un falco è volato tra Telemaco e la nave tenendo tra gli artigli una colomba e Teoclimeno, spiegando l'oracolo, ha affermato che la dinastia di Odisseo si sarebbe reinsediata al trono, Telemaco si augura che ciò possa avvenire, affida l'ospite al caro amico Pireo e esorta i compagni a partire per il porto di Itaca, dirigendosi contestualmente verso la casa di Eumeo.
Telemaco, giunto a casa di Eumeo al momento della cena, ben accolto da questi e dai suoi cani, si informa su quanto è avvenuto durante la sua assenza, mostrando rispetto nei confronti di quello che non sa essere suo padre e partecipando al sobrio banchetto, dopo il quale avrebbe domandato notizie a riguardo dell'identità di Odisseo all'ospite, sentendosi dire che è un militare cretese che gli si presenta quale supplice ma dovendo rispondere che dovrà aiutarlo probabilmente a distanza, poiché la reggia era infestata dai pretendenti. Dopo che Odisseo si è dispiaciuto con Telemaco per la sua condizione causando una triste reazione da parte dell'interlocutore, il principe invita il porcaio a recarsi dalla madre, per avvisarla del suo ritorno e informare il vecchio Laerte inviandogli la dispensiera. Comparsa Atena ad Odisseo senza che Telemaco possa vederla, lo invita a svelarsi al figlio per pianificare una trama contro i pretendenti, facendogli parimenti riacquisire il suo primario aspetto per mezzo di un artificio: dopo che Telemaco alla comparsa del padre aveva mostrato delle perplessità, insinuando fosse un dio lì venuto per addolorarlo maggiormente, i due, compreso Telemaco non si trattasse di un artificio divino, profondamente commossi, si abbracciano piangendo. Presentate a Telemaco le ultime sue peripezie, Odisseo espone al figlio la sua volontà di vendetta, sentendosi dire che per il gran numero di avversari sarebbe meglio assoldare dei collaboratori, ma rispondendo altresì che come aiutanti sarebbero bastati Zeus ed Atena; propone quindi a Telemaco di recarsi per primo in città, mentre lui l'avrebbe seguito guidato da Eumeo e mischiandosi coi pretendenti, sotto le mentite soglie d'un mendicante, per provare la fedeltà delle donne e dei servitori e fargli poi un segno col capo invitandolo a togliere dalla stanza tutte le armi che erano appese alla parete, lasciando solo quelle per loro necessarie. Informando Penelope del ritorno del figlio sia l'araldo sbarcato dalla nave giunta in porto sia il porcaio Eumeo, i pretendenti vengono a conoscenza di questo fatto origliando e decidono di far tornare in patria quanti di loro se ne erano allontanati per tendere l'agguato a Telemaco, scoprendo poi che i loro compari stavano proprio in quel momento sbarcando nel porto, progettando di tendere un agguato a Telemaco su terra dopo aver consultato gli dei, secondo il consiglio del prudente e saggio Anfinomo. Informata dall'araldo, che ha sentito le trame dei proci, Penelope rimprovera Antinoo poiché vuole impadronirsi per forza e mediante omicidio dell'erede del trono attentando a un re al quale suo padre era debitore poiché Odisseo l'aveva ospitato a palazzo come supplice durante una rivolta del popolo contro di lui: Eurimaco rispondendo le dice che avrebbe garantito la salvezza del figlio suo, mentendo poiché anche lui l'avrebbe desiderato morto. Dopo che Atena, vedendo Eumeo ritornare a casa, ha ritrasformato il re in un mendicante, perché l'anfitrione non possa riconoscerlo, Telemaco si rivolge al messaggero domandandogli cosa di nuovo fosse accaduto in città, sentendosi dire che i pretendenti hanno fatto ritorno.
Partendo da casa del porcaio al sorgere del sole, Telamaco invita Eumeo a portare Odisseo in città dicendo che là potrà procacciarsi da vivere da sé. Ritornato a casa ed accolto festosamente, viene salutato dalla madre e, invitandola a far sacrifici a Zeus affinché lo aiuti nella sua vendetta, le dice che dovrà andar in cerca dell'indovino che l'aveva seguito durante il viaggio di ritorno. Sceso in città dalla reggia, attraversata la folla dei pretendenti a lui ben disposti solo a parole e conversato cogli amici paterni, Mentore, Aliterse e Antifo, Telemaco vede avvicinarsi Pireo e, accolto l'ospite che seco conduceva, lo esorta a tenersi i doni portati dal viaggio, affinché i pretendenti non possano impossessarsene. Dopo essersi lavato, Telemaco partecipa a un banchetto durante il quale espone i risultati del suo viaggio, provocando il dolore di Penelope, che è prontamente confortata da Teoclimeno. Dilettatisi, i pretendenti cominciano a banchettare e contemporaneamente Odisseo, guidato da Eumeo, si avvia in direzione della città incontrando nei pressi di questa Melanzio, capraio, che lo accusa di essere uno straccione buono a nulla, irritandolo e colpendolo senza però provocare in lui una rezione violenta. Dopo aver promesso a Eumeo che prima o poi l'avrebbe venduto come schiavo e detto che s'augurava la morte di Telemaco, Malanzio si reca a palazzo e riceve dai serventi un pezzo di carne. Giunti davanti al palazzo regale, Odisseo invita Eumeo a precederlo nella sala dei pretendenti, ben sapendo che, in conformità con quanto detto da Melanzio, sarà maltrattato: presso il portone, sdraiato su un mucchio di letame, sedeva il cane Argo, descritto da Eumeo come un tempo bellissimo e agilissimo ma ormai stanco e vecchio: questo, appena visto il padrone tornato in patria, malmesso tanto da non poter correre verso di lui, sarebbe morto subito dopo. Dopo che Eumeo è entrato nella stanza dei banchetti e si è messo a mangiare con Telemaco, vi accede pure Odisseo, prontamente invitato da Telemaco per mezzo di Eumeo a ricever da lui cibo e a chiederne altro ai commensali. Dopo che Melanzio ha riportato ai pretendenti l'incontro precedentemente intercorso tra lui, il porcaio e il mendicante, il secondo di questi è redarguito da Antinoo. Dopo che Antinoo ha accusato Eumeo di scorrettezza, poiché in sua analisi non avrebbe dovuto parlar contro i principi quando era il primo a invitare mendici che avrebbero dovuto sfamarsi a spese della famiglia regale, questo risponde che il mendicante si era recato a casa sua e non vi era stato invitato con dolo, a differenza dei molti artigiani alla corte dei pretendetnti. Dopo che Telemaco ha placato Eumeo e rivolgendosi a Antinoo l'ha accusato di ingordigia, Odisseo aggirandosi per la sala raccoglie molte vivande nella bisaccia: arrivato davanti ad Antinoo, supplicandolo nonostante prima avesse avuto una reazione violenta, lo supplica di dargli del cibo, affermando che quando era in patria anche lui era solito far altrettanto e narrando una storia leggermente diversa da quella che aveva riferito al porcaio. Mossa da Antinoo una critica agli altri pretendenti, Odisseo lo rimprovera per la sua ingordigia, provocando una rezione irata dell'interlocutore che gli lancia addosso il poggiapiedi: senza scomporsi, Odisseo, osservato con appartenente indifferenza da Telemaco, si augura la morte dell'avversario e la risposta violenta del pretendente causa il biasimo dei suoi compagni nei suoi confronti. Dopo che Penelope, affiancata dalle ancelle, ha rimproverato Antinoo augurandosene la morte, si rivolge a Eumeo chiedendo informazioni a riguardo del misterioso visitatore e, sentitasi narrare la sua storia e riferire che ha notizie di Odisseo, auspica di potergli parlare: dopo un rifiuto di Odisseo dovuto al fatto che a Penelope vuole raccontare ciò che sa a riguardo del marito in separata sede poiché teme l'ira dei pretendenti, Eumeo riferisce questa sua volontà alla regina, che la approva, e, prima di partire, dialogando con Telemaco, gli raccomanda la massima prudenza.
Dopo che Arneo, prepotente mendicante alla corte dei pretendenti noto scherzosamente come Iro perché talvolta faceva da araldo, ha provocato Odisseo invitandolo ad andarsene dall'atrio del palazzo e questo gli ha risposto di lasciarlo stare se non voleva venire alle mani, il primo propone al secondo una gara di pugilato ed Antinoo afferma che il vincitore avrebbe ricevuto della carne e sarebbe stato loro ospite fisso da allora innanzi. Affiancato da Atena, Odisseo si avvicina ad Arneo in modo gagliardo, terrorizzando lui e i pretendenti, sconfiggendo quasi subito il suo avversario e, risparmiatagli la vita, conducendolo fuori dal palazzo dopo averlo gettato a terra. Festeggiato dai pretendenti, Odisseo riceve cibo da Antinoo ed Anfinomo e, cercando invano di avvertire quest'ultimo, poiché gli era sembrata una persona retta, di ciò che aveva in mente di fare perché si metta in salvo, gli racconta come dei suoi inventati eccessi del passato gli avrebbero portato sventura e riferisce in modo velato che Odisseo tornerà presto in patria, non potendo però impedire che il destino abbia compimento, nonostante Anfinomo ben comprenda il rischio che avrebbe corso. Dopo che spinta da Atena Penelope ha deciso che parlerà con Telemaco invitandolo a non frequentare i pretendenti, la dispensiera Eurinome la invita a sistemarsi prima di scendere nella sala dei banchetti, ottenendo un rifiuto dovuto al fatto che Penelope dopo la partenza del marito per lo strazio non ha più tanto badato alla sua estetica. Addormentata da Atena, Penelope è resa bellissima dall'intervento della dea e al risveglio si augura di morire presto e in modo indolore. Comparsa dinanzi ai banchettanti, Penelope si rivolge al figlio sgridandolo per non aver reagito ai maltrattamenti inflitti ad Odisseo dai pretendenti, sentendosi rispondere che, pur odiando i commensali, non può reagire per inferiorità numerica. Non lusingata dai complimenti proferti nei suoi confronti da Eurimaco, Penelope afferma che continuamente si strugge l'animo pensando al marito lontano, dimostrandosi fedele nei confronti di Odisseo e affermando che, offesa per i costumi dei pretendenti, vuole prima del matrimonio da loro, in conformità con la tradizione, ricevere doni, poiché non è uso che siano invece i pretendenti a divorare le sostanze della casata della sposa, facendo di questa loro azione un ricatto per avvicinare la data delle nozze. Dopo che Antinoo ha ricordato a Penelope l'ineluttabilità delle nozze, lui e tutti i pretendenti, facendo una gara di generosità, offrono doni a Penelope che si ritira più tardi nei suoi appartamenti. Scesa la sera tra i canti e le danze, Odisseo, invitando le ancelle che curano il fuoco a raggiungere la regina per farle compagnia, è da queste deriso, poiché vuole incaricarsi lui di quella mansione, e in particolare da Melantò, amante di Eurimaco: ella afferma che un uomo di così bassa estrazione non dovrebbe, dandosi tante arie, vivere coi principi, provocando una reazione irata da parte di Odisseo che fa così fuggire le serve e comincia ad accudire il focolare. Dopo che Eurimaco ha deriso Odisseo per la sua calvizia, gli propone di lavorare nella sua proprietà, offendendolo profondamente e dicendo che è uno scansafatiche: dopo che Odisseo ha ricordato la sua abilità di agricoltore, allevatore e combattente e si è augurato la morte dell'interlocutore per mano del re ormai destinato nelle sue parole a tornare, Eurimaco afferma che è di rango sociale troppo basso per esser loro commensale e, afferrato uno sgabello, glielo lancia addosso colpendo però il coppiere e provocando una reazione offesa da parte di Telemaco che invita i commensali ad allontanarsi. Dopo che Anfinomo ha invitato a sua volta i compari a ritirarsi, esortandoli a lasciar che fosse Telemaco a decidere che fare a riguardo dell'ospite, i banchettanti si ritirano dopo un'ultima bevuta, dirigendosi ciascuno alla propria dimora.
Rimasti soli Odisseo e Telemaco, il condottiero esorta il figlio ad asportare le armi presenti nella sala e a rispondere, se ciò avesse suscitato la perplessità dei pretendenti, che temeva fossero rovinate dal fumo o usate durante le liti che scoppiavano durante i banchetti a palazzo. Dopo che i due, accompagnati da Atena, hanno riposto le armi, Telemaco va a dormire mentre Odisseo va a colloquio con la moglie, venendo però nuovamente offeso da Melantò cui ricorda che il suo presente stato è dovuto al volere degli dei e che, quando sarebbe tornato, Odisseo avrebbe potuto punirla per il suo atteggiamento irrispettoso. Dopo che Melantò è stata sgridata da Penelope, comincia l'interrogatorio della regina all'ospite: dopo che Odisseo si è rifiutato, pur tessendo una lode alla regina, di informarla circa la sua identità, Penelope si commisera per la sua condizione, riportando come avesse allontanato la data delle nozze coll'inganno della tela, poi scoperto. Convinto dalla moglie, Odisseo le racconta di essere un soldato cretese e riporta di aver incontrato il celebre condottiero itacese durante il ritorno di questi in patria, e di averlo ospitato per dodici giorni nella propria dimora. Dopo che queste menzogne tanto simili a realtà l'hanno commossa, Penelope cerca di scoprire se l'ospite abbia veramente incontrato il suo sposo o stia mentendo, ponendogli delle dettagliate domande sull'abbigliamento di Odisseo, alle quali il mendicante risponde in modo opportuno. Dopo aver accennato al fatto, poi ripreso con l'auspicare un prossimo ritorno dell'eroe, di aver sentito dai Tesproti che Odisseo era vivo, il mendicante riporta degli aneddoti sui viaggi di quello, che alludono però a fatti realmente accaduti, raccontando l'episodio delle vacche del Sole che aveva causato la perdita di tutti i compagni, e quello dello sbarco sull'isola dei Feaci. Dopo essersi augurata un secondo lei ormai improbabile ritorno di Odisseo e aver comandato alle ancelle di lavare l'ospite, Penelope, dovendo far fronte a un rifiuto di Odisseo, invita Euriclea, sotto richiesta del condottiero itacese di esser accudito da una vecchia, a prendersi cura di lui. Euriclea per la prima volta lascia trasparire un nesso tra il misterioso ospite e il re partito vent'anni prima, affermando che sono simili per aspetto e che hanno subito la stessa misera sorte. Prima che Odisseo possa evitare le cure della nutrice, si accorge del fatto che quella potrebbe scoprire la sua vera identità rinvenendo sul suo corpo una cicatrice procuratagli da un cinghiale in gioventù, cosa che poi accade. Segue la rimembranza di quell'evento. Dopo aver pronunciato la fatidica frase "Oh sì, Odisseo tu sei, cara creatura!", Euriclea, non riuscendo a comunicare il ritorno del marito alla regina, è fatta tacere dal condottiero, che le raccomanda la prudenza e la cautela. Dopo che Euriclea ha terminato di prendersi cura del suo padrone, questo si mette a sedere vicino al fuoco, coprendo la cicatrice e mostrandosi disposto ad ascoltare Penelope, che gli si rivolge per sfogarsi e fargli interpretare un sogno appena fatto, nel quale un'aquila, volando sopra molte oche, le aveva uccise: essendo già in esso contenuta la spiegazione, Odisseo afferma sia opportuno attenersi a quella, che afferma Odisseo sarebbe tornato a breve facendo strage dei nemici che gl'insidiavano la moglie. Dopo aver esposto i suoi dubbi a riguardo dell'attendibilità della notturna visione, Penelope annuncia al misterioso visitatore che non sa essere il proprio legittimo sposo che è sì disposta a sposare uno dei Proci, ma che si unirà in matrimonio solo con colui che saprà dimostrare abilità pari a quella del marito nell'usare lo speciale arco di quest'ultimo, adoperandolo per far passare una freccia attraverso dodici asce bipenni allineate. Dopo aver affermato il visitatore che Odisseo sarebbe giunto prima della competizione, Penelope si ritira e piange il marito nelle sue stanze.
Dopo che si è steso nell'atrio, Odisseo senza nulla palesare si irrita per il comportamento delle ancelle, che, amoreggiando coi pretendenti, non gli si rivelano fedeli, meditando altresì su come effettuare la strage. Quando, dopo aver parlato ad Atena e averle esposto le sue perplessità, Odisseo si addormenta, Penelope si desta piangendo e pregando Artemide di farla morire presto, poiché quello sarebbe l'unico modo per rivedere il marito secondo lei morto e del quale la notte stessa aveva avuto una visione. All'alba, sentendo la moglie piangere, Odisseo, svegliatosi, comincia a pregare Zeus chiedendogli di fornirgli un segno della sua vicinanza, che presto arriva sotto la duplice forma di un fragoroso tuono e delle parole di una serva, augurantesi a sua volta la morte dei pretendenti. Dopo che Odisseo è rientrato in casa, Telemaco, domandato a Euriclea come lo straniero avesse passata la notte, esce dal palazzo e la nutrice impartisce ordine alle altre serve affinché preparino il banchetto dei pretendenti. Quando le ancelle mandate da Euriclea stanno tornando dalla fonte, giunge pure il porcaio Eumeo che, rivolgendosi al suo ospite, gli domanda se sia ancora vittima di maltrattamenti o se la sua condizione sia migliorata; dopo che non ha risposto alle provocazioni profertegli da Melanzio, Odisseo è interpellato da Filezio che, dopo aver domandato a Eumeo la sua identità, si rivolge allo straniero evidenziando come somigli al re partito, del quale tesse poi una lunga lode e che è in seguito detto prossimo al ritorno dal mendicante. Dopo che sui pretendenti tramanti insidie contro Telemaco è volata un'aquila ghermiente una colomba, Anfinomo si rivolge ai compari invitandoli a banchettare, serviti dai tre succitati servi di Odisseo, che nel frattempo è fatto sedere presso la porta sotto la protezione di Telemaco, come detto da quest'ultimo ai commensali. Dopo che Antinoo ha contemporaneamente raccomandato prudenza ai pretendenti e intimato a Telemaco di non esporsi troppo pena la morte, Ctesippo, quasi esortato da Atena perché l'odio di Odisseo per gli avversari aumenti, lo offende e gli lancia addosso una zampa di bue, prontamente evitata dal condottiero: dopo aver redarguito aspramente i commensali e Ctesippo in generale, Telemaco si vede rispondere da Aghelao, che, concordando con lui, raccomanda agli altri pretendenti la moderazione e il rispetto, ma parimenti, ipotizzando la morte del re, invita Telemaco a far risposare la madre. Dopo una breve replica di Telemaco, Atena provoca l'inconsulto riso dei pretendenti, che sono biasimati da Teoclimeno: questi, prima di uscire adirato ed offeso da Eurimaco che lo dice pazzo, afferma che il loro riso nasconda in realtà il preludio della morte. Dopo aver descritto la scena in cui i pretendenti offendono Telemaco affermando che ha ospitato due pazzi, il mendico con loro seduto e il profeta appena uscito, il narratore tradisce come la fine di quegli alteri giovani sia ormai prossima, dicendo che quella sarebbe stata la loro ultima ed amarissima cena.
Dopo un nuovo accenno a quale sia la sorte dei pretendenti, il poeta entra nel vivo della narrazione descrivendo la scena in cui Penelope preleva dalla stanza del tesoro l'arco del marito e la storia di questa prodigiosa arma, che era stata regalata ad Odisseo da Ifito quando i due s'erano incontrati in Messenia, essendoci andati il primo per trattare cogli indigeni riguardo alla restituzione di alcuni greggi e il secondo cercando le sue cavalle. Prelevato l'arco, Penelope si dirige alla sala dei banchetti, ove si trovano i pretendenti, cui espone la sua intenzione di indire la suddescritta gara il cui vincitore l'avrebbe avuta in sposa, pregando poi Eumeo di consegnare loro l'arco. Dopo aver biasimato Filezio ed Eumeo per la commozione mostrata di fronte all'arco dell'antico padrone, Antinoo, destinato a morire per primo tra i pretendenti e per mano del re, evidenzia come la gara non sia facile e, pur sperando di riuscire a pareggiarlo, come Odisseo, suo ideale avversario, sia stato un uomo valoroso. Dopo aver chiesto di poter prendere parte pure lui alla competizione, ricevendo come premio in caso di vittoria la non separazione dalla madre, Telemaco allestisce la struttura atta all'agone e, messosi alla soglia per tentare la sorte, dopo non esser tre volte riuscito nemmeno a tendere l'arco, è nel quarto tentativo bloccato dal padre. Offerto Telemaco agli altri banchettanti di tender loro l'arco, Antinoo dispone l'ordine in cui questi avrebbero dovuto affrontare la prova, indicando come primo l'onesto Leode, l'unico tra i pretendenti cui risultavano sgraditi i delitti commessi dai compari, che, non riuscendo, predice agli altri in quanto aruspice un destino di morte. Biasimato Leode e date a Melanzio indicazioni per rendere più facile la prova ammorbidendo l'arco col calore, Antinoo assiste al fallimento di tutti i compari, eccetto suo e di Eurimaco che, primi tra i pretendenti per prestigio e forza, temporeggiano. Uscito dalla sala e testata la fedeltà di Eumeo e Filezio, Odisseo si svela loro, promettendo ricompense straordinarie per la loro bontà e mostrando la cicatrice che avrebbe tolto loro ogni dubbio. Dopo un momento di commozione, il condottiero dà ai suoi servi istruzioni per affiancarlo nella sua vendetta, fornendogli l'arco e chiudendo le porta della sala dopo averne fatte uscire le donne. Dopo il fallimento di Eurimaco e di Antinoo e il sincero riconoscimento da parte del primo della superiorità del re nei loro confronti, il secondo propone di riprendere il banchetto e di rinviare la gara al giorno successivo, potendo così far sacrifici prima di essa ad Apollo. Dopo aver Odisseo chiesto che gli consegnassero l'arco per prender parte alla prova, i pretendenti, temendo che riesca nell'impresa, si rifiutano di darglielo, mentre Antinoo arriva ad offendere l'ospite affermando che è il troppo bere a farlo parlare fuori luogo. Dopo che Penelope ha difeso il mendicante sottolineando come nelle sue parole non fosse presente l'intenzione di prender parte ufficialmente alla gara e sottrarla loro, Eurimaco ribatte che non teme quello ma le malelingue della gente, sentendosi rispondere dalla regina che la loro reputazione s'era già guastata per l'esser vile del loro comportamento e che, in caso di vittoria, avrebbe fatto grandi doni allo straniero. Dopo che Telemaco ha ricordato come l'arco gli spettasse per diritto ereditario e invitato Penelope a ritirarsi, Eumeo, pur essendo stato minacciato dai pretendenti, consegna l'arma ad legittimo proprietario, rinfrancato dal principe. Dopo che Euriclea e Filezio hanno chiuso le porte della sala, Odisseo, ammirato dai banchettanti, esamina l'arco e, dopo averlo teso terrorizzando i pretendenti, scocca, appena dopo un tuono inviato da Zeus, un colpo tanto preciso da attraversare il foro di tutte le asce, invitando poi Telemaco a raggiungerlo e stando in mezzo alla sala con le armi sfoderate nonostante prima avesse falsamente invitato il figlio a far i preparativi per una lieta serata.
Odisseo carica di nuovo l'arco, ma questa volta con intenzioni omicide; la freccia trapassa il collo di Antinoo, che stava bevendo una coppa di vino. Il perfido aristocratico cade, con un fiotto di sangue che gli esce dal naso. Dopo la sua morte, i Proci, terrorizzati, cercano invano le armi, minacciando morte a quello che non sanno ancora essere Odisseo. Questi finalmente si svela, biasimando i pretendenti per tutti i misfatti commessi; solo Eurimaco gli risponde, accusando Antinoo di esser stato il loro fomentatore e proponendo un accordo economico per ripagare i danni, prontamente rifiutato dal sovrano che non vuole vedere compromesso il proprio onore. Eurimaco viene trafitto da Odisseo al petto mentre sta cercando di balzare sul padrone di casa con un pugnale. Antimaco si arma a sua volta, ma viene trafitto da Telemaco  che, autorizzato dal padre, cerca altre armi per sé, per il re, per Eumeo e per Filezio.  I pretendenti si fanno portare da Melanzio molte armi di quante erano state asportate, terrorizzando Odisseo, che si sarebbe subito rivolto al figlio sentendosi dire che era stato lui ad aver solo accostato la porta del magazzino. Odisseo ordina a Eumeo di visionare chi stia portando fuori da quella stanza le armi,; questi riesce a scoprire Melanzio, lo immobilizza e lo incatena ad una trave, aiutato da Filezio, il capraio. Comparsa Atena nella sala sotto le mentite spoglie di Mentore, Odisseo, schierato con soli tre compagni davanti a una moltitudine di uomini, la invoca fingendo di non conoscere la sua vera identità, sentendosi però biasimare da quella per il poco coraggio dimostrato nel non averla difesa dalle critiche avanzate dai nemici: la dea gli fornisce nuovamente ardore, ma non abbastanza per vincere istantaneamente, volendo provare la sua forza e quella del di lui figlio. Colpito in un'azione combinata da molti nemici, Odisseo si salva per intervento di Atena, esortando poi i suoi ad attaccare: mietute molte vittime e sottratte le loro armi, erano riusciti compiendo ripetutamente questa operazione ad avanzare assai nella sala, privando dei capi e stringendo sul fondo i nemici, fatti fuggire in modo disordinato dalla dea e trucidati dai quattro avversari. Odisseo decapita Leode, che aveva cercato invano di discolparsi, e si lascia invece impietosire da Femio, l'aedo, e da Medonte, l'araldo saggio e rispettoso nei confronti propri e di Penelope. Avvenuto nella sala della strage un nuovo incontro tra Odisseo ed Euriclea, lì convocata da Telemaco, il re frena la sua serva dal gioire, chiedendole altresì di elencare quali serve gli fossero rimaste fedeli e quali no: queste ultime, poco dopo condotte in sua presenza nel numero di dodici, sarebbero state condannate a morte, portati fuori i cadaveri. Torturato e ucciso pure Melanzio, Telemaco, Eumeo e Filezio rientrano nella sala e incontrano Odisseo, che, purificata la stanza, incontra le ancelle, programmando altresì con Euriclea di far lì condurre la propria legittima sposa.
Salita Euriclea alle stanze di Penelope e svegliata la sua padrona, la regina, inizialmente incredula di fronte a quanto narratole dalla vecchia riguardo al ritorno del marito, dopo la conferma da parte di questa della veridicità del suo dire, la abbraccia, domandando come il marito avesse fatto a vincere i nemici, in gran sproporzione numerica, e, di fronte a una risposta molto evasiva, tornando a dubitare e a sospettare l'uccisore dei pretendenti sia stato un dio. Decisasi comunque ad incontrare l'uomo che, secondo lei per volere degli dei, si era fatto mano del suo desiderio omicida, Penelope, raggiunto il marito, rimane in silenzio osservando l'uomo, indecisa sul da farsi poiché, così conciato, aveva un aspetto differente. Biasimata da Telemaco per il suo atteggiamento sospettoso, la regina, rivoltasi al figlio esponendo le sue perplessità, è ignorata dal marito, che invece si rivolge al principe domandandogli di pensare come loro due possano evitare il desiderio di vendetta dei parenti degli assassinati. Dopo che Telemaco ha rifiutato questa responsabilità, Odisseo espone quale sia il suo piano, basato sul celare ai compatrioti essersi svolto quell'eccidio organizzando una festa simile a quella nuziale e sul fuggire di nascosto. Compiutisi i preparativi per la falsa festa, essa ha luogo e permette di ingannare gli itacesi a Odisseo e a Telemaco, il primo dei quali, lavato da Eurinome, è reso eccezionalmente bello da Atena. Essersi nuovamente recato al cospetto di Penelope, Odisseo chiede ad Euriclea che gli sia fornito un letto, fornendo alla moglie il pretesto per metterlo alla prova dicendo che il letto sarebbe stato allestito nel portico: ben sapendo Odisseo che il letto da lui costruito usava al posto di uno dei montanti un ulivo vivo, le risponde che ciò era impossibile, persuadendola definitivamente e facendola correre verso di lui piangendo, affermando le loro sventure siano state colpa degli dei e chiedendo perdono per i continui argomenti addotti contro il riconoscimento. Abbracciato Penelope lo sposo, i due erano rimasti assieme per tutta la notte, resa appositamente lunghissima da Atena, avendo quella impedito il sorgere dell'aurora. Esortato dalla moglie, Odisseo riporta poi cosa Tiresia aveva detto avrebbe dovuto fare prima della morte, ossia viaggiare per mare sino a che avesse incontrato un popolo che non faceva uso di navi e un viandante che gli avesse detto di avere un ventilabro sulla spalla: solo allora, tornato in patria facendo libagioni agli dei dopo aver fatto nel luogo dell'incontro sacrifici a Poseidone, sarebbe potuto morire per mare ben gradito ai numi tutti. Preparato il loro letto, la coppia regale vi si stende, narrando il marito alla moglie e quella allo sposo le rispettive sventure, e le danze della falsa festa sono arrestate da Telemaco, Filezio ed Eumeo. Terminata la notte, Odisseo promette alla sposa che a breve avrebbe portato a palazzo le ricchezze donategli dai Feaci, vendicandosi altresì sulle famiglie dei pretendenti per il risarcimento dei danni da quelli cagionati: allontanatosi dalla reggia seguito dai tre fedeli compagni, protetto da Atena, Odisseo si reca dal padre.
Condotte Ermes le anime dei pretendenti nell'Ade, questi si avvicinano a un gruppetto di eroi morti durante e dopo la battaglia di Ilio, tra i quali Achille e Agamennone cominciano a conversare sulle rispettive morti, l'una avvenuta durante la battaglia per mano di Paride e l'altra dopo il ritorno in patria per mano d'Egisto. Rivolgendosi l'Atride all'anima dell'appena morto pretendente Anfimedonte, gli chiede che avesse cagionato la morte di tanti giovani scelti, sentendosi rispondere che l'autore di quell'eccidio era stato Odisseo, volendo questi vendicarsi per i soprusi perpetuati da quelli durante la sua assenza ai danni del proprio patrimonio e della propria moglie. Dopo aver Anfimedonte sinteticamente narrato quanto fosse accaduto in Itaca dopo la partenza di Odisseo, l'Atride esprime il suo elogio a Penelope, affermando che la sua gloria durerà a lungo e che si trova in antitesi con sua moglie Clitennestra. Arrivati Odisseo, Telemaco, Filezio ed Eumeo alla casa di Laerte, il re invita i restanti tre ad entrare e a preparare il pranzo mentre lui si sarebbe recato dal padre, per vedere se l'avrebbe riconosciuto o meno. Dopo essersi fatto commuovere dalla penosa anzianità del genitore, Odisseo gli si avvicina, fingendo di averlo scambiato per un servo e ingannandolo affermando d'esser lì venuto per incontrare il re dell'isola, che era stato secondo il suo racconto da lui ospitato durante i suoi viaggi. Interrogato circa l'identità dell'isola, Laerte, prima di far domande al visitatore riguardo al suo incontro col figlio e la sua identità, risponde quella che è sì Itaca, ma che Odisseo non è più tornato dalla guerra, in sua analisi morendo lungo il viaggio di ritorno, e che ora su di essa spadroneggiano alcuni giovani nobili, sentendosi poi rispondere che si trova al cospetto di Eperito, originario di Alibanto e lì portato dalle correnti. Dopo aver riposto che non aveva notizie di quel suo antico ospite da cinque anni, Odisseo, vedendo la conseguente disperazione dell'anziano genitore, lo abbraccia, facendosi riconoscere per mezzo della succitata cicatrice e della capacità di elencare gli alberi presenti nell'esteso frutteto. Dopo aver espresso la sua preoccupazione per la vendetta degli itacesi dovuta all'omicidio dei pretendenti, Laerte rientra in casa e, prima di mangiare il pasto preparato dai tre accompagnatori del figlio, è lavato dalla fedele ancella Sicula e reso più imponente da Atena. Dopo essersi Laerte dispiaciuto per non aver potuto prender parte alla strage, i cinque uomini intenti al banchettare sono raggiunti da Dolio, marito di Sicula, che subito avrebbe riconosciuto, commosso, il proprio re. Mentre anche i nuovi arrivati vengono accolti all'agreste pranzo, nonostante nessuno avesse apparentemente trafugato la notizia, la gente, scoperto ciò che era avvenuto nel palazzo, è incitata da Eupite, padre di Antinoo, a vendicarsi su Odisseo per aver fatto morire tanti giovani e in guerra e dopo il suo ritorno. Dopo che Medonte ha ricordato come la vendetta di Odisseo si fosse compiuta coll'approvazione e il supporto degli dei, un successivo intervento di Aliterse divide l'assemblea, della quale una parte si ritira terrorizzata e l'altra prende le armi, comandata da Eupite, destinato però a morire nella spedizione punitiva. Dopo che Zeus, invitato da Atena, ha deciso di concedere alle parti in causa la pacificazione, Odisseo, informato del fatto che gli itacesi si stiano avvicinando alla capanna, fa vestire a tutti gli uomini a lui fedeli le armi e, rivolgendosi a Telemaco dopo aver visto che Atena li accompagna sotto le mentite spoglie di Mentore, esprime la sua esortazione all'esser prodi, prontamente recepita dal figlio. Dopo che Laerte, incitato da Atena, ha ucciso Eupite lanciando un giavellotto, la dea ferma Telemaco e Odisseo dall'uccidere i nemici, poco dopo messi in fuga dalla sua terribile apparizione, denotata da un lampo di Zeus e rimarcata da un bellicoso grido di Odisseo che, ben felice, pur volendo passare al contrattacco, accetta la pacificazione col popolo propostagli dalla dea.
Espeon (in giapponese エーフィ Ēfi, in tedesco Psiana, in francese Mentali) è un Pokémon della Seconda generazione di tipo Psico. Il suo numero identificativo Pokédex è 196.
È uno dei Pokémon utilizzati dalla capopalestra Sabrina e dal Superquattro Luciano. Anche gli allenatori Rosso, Red, Demetra ed Alberta possiedono un esemplare di Espeon.
Espeon ed Umbreon sono gli starter del videogioco Pokémon Colosseum. Nel seguito Pokémon XD: Tempesta Oscura è possibile far evolvere Eevee in Espeon utilizzando lo strumento Scheggia Sole. Il Pokémon non può essere ottenuto come evoluzione di Eevee nei videogiochi Pokémon Rosso Fuoco e Verde Foglia.Condivide la sua specie con i Pokémon Sunflora e Volcarona.
Il suo nome deriva dall'acronimo inglese ESP (Extra Sensorial Perception, percezione extrasensoriale). Il suffisso -eon probabilmente deriva da "Eon" (eone), nome originale di Eevee, presente nella versione beta di Pokémon Rosso e Blu.
Il suo nome giapponese, エーフィ Eifie, potrebbe derivare dall'unione delle parole エスパー esupaa (esper) e フィール fiiru (sensazione).
Espeon è basato sul nekomata o sul bakeneko. Il suo aspetto ricorda quello del caracal o del Canadian Sphynx.
Si evolve da Eevee quando la sua felicità è pari o superiore ai 220 punti. Quando raggiunge questo valore, se aumenta di livello (tramite battaglie) di giorno, Eevee si evolve in Espeon. Se ciò avviene di notte si evolverà in Umbreon.
Oro/VerdeFoglia/HeartGold: Il pelo sottile che ricopre il suo corpo analizza le correnti d'aria e predice le mosse del nemico.
Argento/RossoFuoco: Legge le correnti d'aria per predire le condizioni atmosferiche o la prossima mossa del nemico.
Rubino/Zaffiro: Espeon è estremamente leale nei confronti di qualsiasi allenatore considerato all'altezza. Si dice che questo Pokémon abbia sviluppato capacità precognitive per proteggere il proprio allenatore.
Smeraldo: È leale nei confronti degli allenatori che considera alla sua altezza. Si dice abbia sviluppato capacità precognitive per proteggere il proprio allenatore.
Diamante/Perla: Il suo pelo è simile al velluto. Quando usa i suoi poteri psichici, la sfera che ha sulla fronte brilla.
Platino/Nero/Bianco: Con il pelo sensibile riesce ad analizzare le correnti d'aria e a prevedere le condizioni atmosferiche.
SoulSilver: Analizza le correnti d'aria per predire le condizioni atmosferiche o la prossima mossa del nemico.
Nero2/Bianco2/Y: Grazie al pelo sensibile, percepisce pure gli spostamenti d'aria. Sa leggere nel pensiero e prevedere il tempo.
Nei videogiochi Pokémon Oro e Argento, Pokémon Cristallo, Pokémon Rubino e Zaffiro, Pokémon Smeraldo, Pokémon Diamante e Perla, Pokémon Platino e Pokémon HeartGold e SoulSilver, Pokémon Nero 2 e Bianco 2 e Pokémon X e Y Espeon è ottenibile in seguito all'evoluzione di Eevee.
Dal 19 maggio al 19 luglio 2011 è stato possibile ottenerne un esemplare di Espeon con l'Abilità Magispecchio in Pokémon Nero e Bianco, tramite Pokémon Dream World, partecipando ad un videogioco, Gioca a fare amicizia con un Pokémon!, disponibile sul sito ufficiale dal 28 marzo al 5 maggio. Tale Pokémon è stato distribuito in Giappone nel corso del 2010.Nel videogioco Pokémon Colosseum è uno degli starter insieme ad Umbreon.
In Pokémon Ranger è presente all'interno del Tempio di Fiore (Fiore Temple), mentre in Pokémon Ranger: Ombre su Almia è disponibile nel Tempio Hippowdon.
Espeon apprende numerose mosse di tipo Psico come Confusione, Psicoraggio, Divinazione e Barattoforza.
Condivide con gli altri membri della sua famiglia le mosse di tipo Normale Colpocoda, Azione, Altruismo, Att. Rapido e Ultimascelta, oltre ad utilizzare l'attacco di Terra Turbosabbia. Insieme a Sylveon apprende le mosse Comete e Psicamisù.
Espeon è in grado di utilizzare la mossa Normale Mattindoro (あさのひざし? Morning Sun). Simile all'attacco Lucelunare (つきのひかり? Moonlight), appreso dal Pokémon Umbreon, permette al Pokémon di recuperare Punti Salute in base alle condizioni atmosferiche. Nella seconda generazione Espeon era l'unico Pokémon in grado di apprendere Mattindoro. In seguito l'attacco è stato esteso ad altri Pokémon tra cui Beautifly, Cherubi e Cherrim.
Sebbene il nome del Pokémon richiami le percezioni extrasensoriali, Espeon non è in grado di utilizzare la mossa di tipo Psico Extrasenso (じんつうりき? Extrasensory).
Espeon appare per la prima volta nel corso dell'episodio Non c'è quattro senza cinque (Espeon Not Included!). Lo stesso Pokémon, di proprietà dell'allenatrice Sakura, verrà utilizzato nel corso dello speciale, facente parte delle Pokémon Chronicles, La Medaglia Blu del Coraggio (The Blue Badge of Courage) contro il Corsola della capopalestra Misty.In Ritenta, sarai più fortunato! (Second Time's the Charm) il Pikachu di Ash Ketchum sconfigge l'Espeon dell'Asso Alberta.Altri esemplari del Pokémon sono inoltre presenti nel lungometraggio Pokémon Heroes, nell'episodio Sete di vendetta (The Saffron Con) e nel cortometraggio Eevee e i suoi amici (Eevee & Friends).
Glaciazione Plasma (Pokémon del Team Plasma)In Pokémon VS (ポケモンカード★VS?) sono inoltre presenti le carte raffiguranti gli Espeon di Sabrina e Pino. In Giappone è stata inoltre pubblicata una carta dedicata al Pokémon di Annie, personaggio del lungometraggio Pokémon Heroes.
(EN) M. Arakawa, Pokémon Gold Version and Silver Version Complete Pokédex, Nintendo Power, 2000,  p. 67, ASIN B000LZR8FO.
(EN) Eric Mylonas, Pokémon Fire Red & Leaf Green: Prima's Official Game Guide, Prima Games, 2004,  p. 141, ISBN 978-0-7615-4708-2.
(EN) Lawrence Neves, Pokémon Diamond & Pearl Pokédex: Prima's Official Game Guide Vol. 2, Prima Games, 2007,  p. 111, ISBN 978-0-7615-5635-0.
(EN) Pokémon USA, Pokémon Platinum: Prima's Official Game Guide, Prima Games, 2009,  p. 442, ISBN 978-0-7615-6208-5.
(EN) Pokémon USA, Pokémon HeartGold & SoulSilver: The Official Pokémon Johto Guide & Johto Pokédex: Official Strategy Guide, Prima Games, 2010,  p. 293, ISBN 978-0-307-46803-1.
(EN) Pokémon USA, Pokémon HeartGold & SoulSilver: The Official Pokémon Kanto Guide & National Pokédex: Official Strategy Guide, Prima Games, 2010,  p. 296, ISBN 978-0-307-46805-5.
Michael Gregory Rowe (Baltimora, 18 marzo 1962) è un conduttore televisivo statunitense,  noto per essere il presentatore del programma Lavori sporchi su Discovery Channel o su DMAX.
Nato a Baltimora, entra nei Boy Scouts of America e raggiunge il livello di Eagle Scout il 2 gennaio 1976 a 14 anni. 
Da bambino frequenta la chiesa presbiteriana Kenwood Presbyterian Church e poi studia alla Overlea High School.
Frequenta il college dell'Essex Community College dove frequenta il teatro e il coro del college, poi si laurea in scienze della comunicazione alla Towson University di Townson, non lontano da Baltimora.
Nei primi anni '90 entra nel mondo del piccolo schermo, inizialmente facendo televendite per il canale televisivo QVC.
Dal 2001 al 2005 conduce l'Evening Magazine della tv di San Francisco, KPIX-TV. Nel 2002 presenta il reality show della TBS Worst Case Scenarios e The Most per History Channel. Dal 2005 è conduttore del programma televisivo di Discovery Channel Lavori sporchi, ed è presentatore della serie di Discovery Channel Deadliest Catch
Rowe inoltre è stato ospite come voce in una puntata del 2007 di American Dad e ha fatto diverse pubblicità per i Ford F-Series, pick-up della Ford e per la Ford Sync, la Ford, la Lincoln-Mercury, per la W. W. Grainger.
Nel Labor Day 2008 Rowe ha aperto un sito, MikeRoweWorks.com, focalizzato sul declino dei lavori degli operai e sullo stato fatiscente delle infrastrutture.
(EN) Biografia sul sito di Discovery Channel, su dsc.discovery.com. URL consultato il 20 settembre 2008 (archiviato dall'url originale il 12 aprile 2006).
Sojuz 20 è la denominazione di una missione non equipaggiata della navicella spaziale Sojuz verso la stazione spaziale sovietica Saljut 4 (DOS 4). Si trattò del trentasettesimo volo nell'ambito del programma Sojuz sovietico nonché del terzo volo verso la predetta stazione spaziale.
La Sojuz 20 era una capsula spaziale della serie Sojuz ulteriormente modificata nei confronti delle navicelle precedentemente impegnate (denominazione di costruzione oppure indice GRAU 11F615A9). Con questa missione non equipaggiata venne eseguito una revisione ed un controllo completo di tutti i sistemi e strumenti di bordo decisamente migliorati e la loro affidabilità e reazione a diverse situazioni di volo nello spazio. Tutta la missione venne eseguita in automatico. La capsula spaziale fu equipaggiata con una portata biologica. Diversi organismi viventi vennero esposti per tre mesi allo stato di assenza di forza di gravità.
Distacco dalla Saljut 4: 15 febbraio 1976, 23:07 UTCI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto.
Tata Matilda e il grande botto (Nanny McPhee and the Big Bang) è un film del 2010 diretto da Susanna White, tratto dalla serie di libri Tata Matilda della scrittrice inglese Christianna Brand, sequel del film Nanny McPhee - Tata Matilda del 2005.
In una fattoria inglese, durante la Seconda guerra mondiale, Isabel Green (Maggie Gyllenhaal) cerca di portare avanti la sua fattoria e il suo negozio dopo la difficile separazione dal marito, partito come soldato; a renderle la vita difficile ci pensano la sua anziana e pasticciona aiutante Mrs. Docherty e i suoi tre figli, Norman, Megsie e Vincent; la situazione diventa impossibile con l'arrivo dei cugini di città Cyril e Celia Gray, due ragazzini spocchiosi e altezzosi mandati dai loro genitori per allontanarli dalla guerra. Una sera, durante un litigio dei ragazzi, si presenta Tata Matilda, che comincia a impartire le proprie lezioni. Si presenta un altro problema nella fattoria quando lo zio Phil, cognato di Isabel e comproprietario della fattoria, ha perso la propria parte nel gioco e, per saldare il debito, cerca in tutti i modi di convincere la cognata a vendere la fattoria: per farlo non esita a ricorrere a mezzi sleali e scorretti, come far scappare i maialini destinati alla vendita, fino a far credere alla famiglia che il padre è caduto in guerra.
Sarà la fermezza di Norman, il maggiore dei fratelli, a dimostrare la falsità delle sue parole. Aiutato dal cugino Cyril e da Tata Matilda, Norman si reca a Londra per parlare con il padre di Cyril, Lord Gray, membro del Ministero della guerra; intanto Megsie, Celia e Vincent cercano di evitare la firma di Isabel sul contratto di vendita dello zio. Così tra le varie avventure, i bambini apprendono tutte le lezioni di Tata Matilda, che a quel punto si allontana e se ne va. La situazione lascia tutti sorpresi tranne Mrs. Docherty, che ricorda come Tata Matilda odiasse gli addii, rivelando di essere la piccola Aggie della prima pellicola. La famiglia Green correrà a fermare Tata Matilda per convincerla a restare, ma il felice ritorno del padre Rory farà capire loro che ormai non hanno più bisogno di lei.
Isabel Green: è la madre della famiglia Green; la sua vita è inizialmente impossibile ma ci penserà Tata Matilda a cambiarle le cose. Quando starà per vendere la fattoria suo figlio, Norman le farà cambiare idea.Norman Green: è il maggiore dei tre figli. Sente dentro di sé che il padre è ancora vivo, e ne avrà la conferma.Megsie Green: è la figlia di mezzo. È lei a disinnescare la bomba trovata nel giardino.Vincent Green: è il più piccolo fra i tre figli. Romperà tanta porcellana, che poi verrà aggiustata dalla magia di Tata Matilda.Cyril Gray: è il cugino di Norman, Vincent e Megsie, nipote di Isabel e fratello di Celia. Molto viziato e spocchioso, alla fine stringerà però un buon rapporto con i cugini.Celia Gray: l'altra cugina di Norman, Vincent e Megsie nonché seconda nipote di Isabel e sorella di Cyril. Come il fratello anche lei all'inizio è molto viziata e spocchiosa, ma poi farà amicizia con i cugini, soprattutto con Megsie.Tata Matilda: è la stessa tata della pellicola precedente, venuta in soccorso per aiutare una nuova famiglia impartendo le proprie lezioni.Signora Docherty: è l'allegra e pasticciona aiutante di Isabel nel suo negozio. Alla fine confessa di essere la piccola Aggie della pellicola precedente.Phil: è il cognato di Isabel. Bisognoso di soldi, incita la cognata a vendergli la fattoria..

SAES Getters S.p.A. è una società per azioni italiana costituita nel 1940. È capogruppo del gruppo industriale SAES, che produce componenti e sistemi realizzati con materiali avanzati brevettati dalla stessa società e utilizzati in applicazioni industriali e medicali.
Nel 1996 è stata la prima società italiana a essere quotata al Nasdaq, mercato azionario statunitense per le società ad alta tecnologia, dove rimane quotata fino al 2003, quando chiede il delisting.È quotata presso la Borsa di Milano dove è presente negli indici FTSE Italia STAR e FTSE Italia Small Cap. 
Nel 1940 l'ingegnere livornese Ernesto Gabrielli fonda a Firenze la società S.A.E.S. (Società Apparecchi Elettrici e Scientifici). L'idea viene dalla scoperta, da parte dello stesso Gabrielli, di un nuovo metodo per la realizzazione dei getters, con coperchietti di nichel a protezione delle plastiche di bario per prevenire il fenomeno dell'ossidazione. Dopo pochi anni la società trasferisce la sede a Milano e inizia a produrre riscaldatori a resistenza elettrica.
Nel 1946 le famiglie Della Porta e Canale entrano nella compagine azionaria. Nel 1949 Paolo della Porta entra in società  e nel 1952 ne assume la guida. La società inventa i getter in lega bario-alluminio e ad anello e si apre al mercato europeo. Nel 1957 S.A.E.S. deposita il brevetto del getter per i tubi catodici dei televisori e ne avvia la produzione industriale.
S.A.E.S. comincia a realizzare nuovi prodotti come i getter non-evaporabili (NEG) e le pompe getter. La società sviluppa nuove leghe ed è attiva in progetti sul modulo catalitico e i purificatori di gas nobili. Realizza nuovi stabilimenti e società sussidiarie con responsabilità commerciali nel Regno Unito (1966), Stati Uniti (1969), Canada (1969), Giappone (1973), Francia (1978) e Germania (1979).
Nel 1982 entra in funzione a Nanchino (in Cina) uno stabilimento per la produzione di getter al bario i cui impianti sono forniti direttamente dalla società.
Nel 1986 SAES Getters viene quotata alla Borsa di Milano e prosegue la politica delle acquisizioni (come quella della società californiana Cryolab Inc., poi rinominata SAES Pure Gas Inc., dove vengono sviluppati e prodotti purificatori di gas principalmente per l'industria dei semiconduttori).
Nel 1989 Massimo della Porta, figlio di Paolo, comincia la sua attività lavorativa presso l'azienda andando a ricoprire negli anni ruoli sempre più rilevanti fino alla nomina di Presidente di SAES Getters (2009).
Nel corso del decennio vengono costituite società produttive in Corea e Cina e commerciali a Singapore e Taiwan. Nel 1996 viene inaugurata la nuova sede di Lainate e SAES Getters diviene la prima società italiana a essere quotata al Nasdaq (nel 2003 la società chiede il delisting).Nella seconda parte degli anni '90 (con l'avvicendamento di tecnologie nel campo dei televisori) SAES Getters allarga il campo di produzione e si concentra sulle tecnologie nel settore dei display piatti, in particolare sistemi di retroilluminazione per LCD per monitor e televisori.
Nel 2001 Paolo della Porta viene nominato da Ernst & Young “Imprenditore dell'anno”.SAES si specializza nella realizzazione di componenti e sistemi per applicazioni industriali e medicali. Entra nel settore delle leghe a memoria di forma (SMA) e acquisisce la Memory Metalle GmbH (rinominata nel 2010 Memry GmbH), azienda tedesca che possiede competenze relative alle SMA nel campo medicale. Acquisisce due aziende negli Stati Uniti: la Memry Corporation, specializzata nella produzione di dispositivi SMA per uso medicale, e il ramo d'azienda della Special Metal Corporation dedicato alla produzione di leghe a memoria di forma utilizzate in ambito medicale. SAES avvia negli stabilimenti italiani la produzione di fili e molle SMA per applicazioni in campo industriale.
Nel 2010 viene costituita la società ETC, una collaborazione tra CNR e SAES Getters. La società si dedica a un programma di ricerca applicata per lo sviluppo della tecnologia OLET (Organic Light Emitting Transistor).
Nel 2011 SAES costituisce con la società tedesca Alfmeier la Joint Venture paritetica Actuator Solutions GmbH, attiva nel campo degli attuatori a base di fili SMA. Nel 2014 la Joint Venture vince il “German Innovation Award” per la categoria media imprese.Nel 2013 il gruppo acquisisce un ramo dell'azienda Power & Energy (Ivyland, Pennsylvania, Stati Uniti) ed espande la produzione di purificatori a membrana di palladio.
La società sviluppa tecnologie ibride che integrano materiali getter in matrici polimeriche, dedicandosi allo sviluppo di applicazioni dell'elettronica organica (Organic Light Emitting Diodes). A partire dal 2013, la società realizza nuovi compositi polimerici con diverse applicazioni: dispositivi medici impiantabili, confezionamento alimentare e stoccaggio di energia (batterie al litio e supercondensatori).
Nel 2016 SAES rileva il 49% di una joint venture con il Gruppo Rodofil con l'intento di espandere la propria attività di progettazione e produzione di camere da vuoto (componente fondamentale nella realizzazione di sincrotoni e acceleratori di particelle).
Nel giugno 2018 il gruppo cede il business della purificazione del gas, collegato ai semiconduttori per 352 milioni di dollari alla società americana Entegris. Dopo questa vendita che gonfia gli utili, il piano di Saes Getters è ora di crescere, investendo gran parte di questi soldi anche per acquisizioni, nell'advanced packaging per il settore alimentare. Un comparto ancora piccolo nel gruppo in cui il business principale è quello medicale.
compositi polimerici funzionali per display, lampade OLED, food packaging e dispositivi medicali impiantabili.Il gruppo è attivo anche nel settore dei dispositivi elettrochimici per immagazzinare energia, tra cui super-condensatori e batterie al litio principalmente destinati al mercato dei motori ibridi ed elettrici.
La società che ha sede a Lainate (MI) possiede dieci stabilimenti produttivi e di vendita ed assistenza distribuiti tra Italia, Germania e Stati Uniti, tra i quali quelli situati ad Avezzano (AQ), Friburgo in Brisgovia (FR, Germania), Gunzenhausen (WUG, Germania), Lainate (MI), Parma (PR) e Roncello (MB).
Nel 2017 la società ha realizzato un fatturato consolidato di 231,1 milioni di euro con un aumento del 22,2% rispetto al 2016. L'utile netto consolidato tocca i 13,9 milioni, l'Ebidta è di 50 milioni pari al 21,6% dei ricavi.
Gadmen (toponimo tedesco) è una frazione di 236 abitanti del comune svizzero di Innertkirchen, nel Canton Berna (regione dell'Oberland, circondario di Interlaken-Oberhasli).
Gadmen sorge nell'Oberland Bernese, a ovest del passo del Susten. Presso il paese sono presenti tre ghiacciai: il ghiacciaio Stein, il ghiacciaio Trift e il ghiacciaio Wanden. Immediatamente sotto il ghiacciaio Stein vi è il lago Stein: direttamente alimentato con l'acqua di fusione del ghiacciaio, si trova sulla strada verso il passo del Susten.
La montagna principale di Gadmen è il Titlis sulla cui vetta convergono i confini di quattro cantoni: il Canton Berna, il Canton Obvaldo, il Canton Nidvaldo e il Canton Uri.
Il nome "Gadmen" deriva dall'alto tedesco antico "Gadum" che significa "granaio" o "piccola casa" e viene citato per la prima volta nel 1382.
Già comune autonomo che si estendeva per 116,4 km² e che comprendeva anche la frazione di Nessental, il 1º gennaio 2014 è stato accorpato a Innertkirchen.
Ogni famiglia originaria del luogo fa parte del cosiddetto comune patriziale e ha la responsabilità della manutenzione di ogni bene ricadente all'interno dei confini del comune.
(DE) Sito istituzionale del comune di Innertkirchen, su innertkirchen.ch. URL consultato il 13 novembre 2018.
 Anne-Marie Dubler, Gadmen, in Dizionario storico della Svizzera, 19 settembre 2016. URL consultato il 13 novembre 2018.
Questa pagina raccoglie i dati riguardanti l'Unione Sportiva Reggina nelle competizioni ufficiali della stagione 1932-1933.
La squadra, allenata dall'ungherese Ferenc Plemich, ha concluso il girone I della Prima Divisione 1932-1933 al quinto posto, a pari punti con il Catania e la Juventus Trapani.
Le prime tre gare casalinghe (Reggina-Cosenza 1-4; Reggina-Catanzaro 1-2 e Reggina-Nissena 4-2) della squadra amaranto si disputarono al Sant'Anna ma il 4/12/1932 in occasione di Reggina-Siracusa 0-0 fu inaugurato il nuovo stadio Michele Bianchi nello stesso luogo dove 67 anni dopo nacque il Granillo
L'ultima gara disputata al "Sant'Anna" fu Reggina-Nissena 4-2 del 12-11-1932  con le reti amaranto di  Gorla (2); De Grandis e Faccenda.
Le gare nel nuovo stadio portarono bene alla squadra reggina in quanto su 7 incontri la reggina ne vinse sei e ne pareggiò uno, segnando 20 reti e subendone soltanto 2.
La Dora Riparia (Dòira Rivaria in piemontese, Doire Ripaire in francese) è un fiume del Piemonte con un bacino ampio 1.340 km², affluente di sinistra del fiume Po. Il suo percorso si svolge quasi interamente nella Val di Susa in Provincia di Torino.
Il nome deriva dal latino  Duria minor, contrapposto alla Duria Maior (l'odierna Dora Baltea). L'appellativo Riparia deriva invece dal torrente Ripa, il suo principale ramo sorgentizio.
Il fiume si origina sulle Alpi Cozie, presso Cesana, dalla confluenza di due rami sorgentizi: la Piccola Dora, che nasce in territorio francese presso il colle del Monginevro, e il torrente Ripa, proveniente dalla Valle Argentera e che a sua volta riceve le acque del torrente Thuras. Da Cesana alla confluenza nel Po la Dora percorre poco più di 100 km. Facendo invece coincidere la sorgente della Dora con quella della Piccola Dora la lunghezza totale del fiume risulta di circa 110 km, mentre considerandone l'origine alle sorgenti della Ripa la sua lunghezza sale a circa 125 km.
Giunto presso Oulx il fiume si ingrossa notevolmente grazie all'apporto da sinistra del suo maggiore affluente d'alto corso, la Dora di Bardonecchia, scorrendo così in un ampio greto ciottoloso per poi restringersi in un percorso inforrato poco prima del comune di Susa dove riceve il Rio Galambra e il torrente Cenischia, ultimo tributario degno di nota.
Attraversata Susa con corso impetuoso e particolarmente copioso d'acque, riceve poi solo affluenti di scarsa importanza tra i quali, dalla sinistra orografica, il Gravio di Condove, il Sessi di Caprie e il Messa di Almese, e dalla destra orografica il Rio Scaglione di Meana e il Gravio di Villar Focchiardo.
Con andamento più tranquillo il fiume prende a scorrere in direzione sud-est bagnando la cittadina di Bussoleno e tutta la bassa Valle di Susa.
Giunto in pianura attraversa poi i territori dei comuni di Avigliana, Alpignano, Pianezza, Collegno e per ultima l'ampia area metropolitana di Torino: proprio nella città di Torino, dopo aver attraversato il parco della Pellerina ed aver contornato su tre lati il perimetro dell'Ospedale "Amedeo di Savoia", continua la sua discesa nella parte nord della città, andando poi a confluire nel Po presso il Parco Colletta.
Dora di Bardonecchia (nasce nella confluenza tra il Rio di Valle Stretta e il Torrente di Rochemolles a Bardonecchia e termina a Oulx).
Rio Prebec (nasce sulla Grand'Uia e raggiunge la Dora Riparia nella frazione Vernetto di Chianocco).
Torrente Ripa (nasce sul Monte Gran Queyron, nella Valle Argentera e si unisce al torrente Thuras a Bousson, frazione di Cesana), formando poi la Dora Riparia a seguito della confluenza con la Piccola Dora.
Torrente Thuras (nasce sul Colle di Thuras e termina nel Torrente Ripa a Bousson, frazione di Cesana).
Il regime della Dora Riparia è di tipo nivo-pluviale, con piene tardo primaverili-estive e autunnali e magre invernali.
Nonostante un buon modulo medio di 26 m³/s. l'andamento delle portate del fiume subisce notevoli variazioni stagionali con piene anche disastrose in caso di violente precipitazioni, come quella ad esempio avvenuta nell'ottobre 2000 (oltre 700 m³/s a Torino) che allagò i centri di Susa, Bussoleno e alcuni quartieri di Torino, o quella del 30 maggio 2008 che raggiunse livelli paragonabili a quella del 2000 allagando in particolare il comune di Bussoleno.
Alla confluenza della Dora Riparia nel Po nacque in epoca romana l'attuale città di Torino. La Dora Riparia ne è stata a lungo la principale risorsa energetica: già nel Medioevo le sue acque venivano convogliate in canali detti duriae, che andavano ad alimentare mulini, martinetti e altri impianti. Questo perché il salto altimetrico è ben più elevato rispetto al Po (a parità di distanza).
Sia a sinistra che a destra del fiume, sempre dal Medioevo, numerosi piccoli canali chiamati bealere vennero scavati per scopi irrigui, alcuni dei quali sono ancora funzionanti. Essi si originano a monte della città (nei comuni di Pianezza e Collegno, per es.) e terminano il corso nei comuni di Venaria Reale o Torino (nel Po, nella Stura di Lanzo o nella stessa Dora).
Nella zona compresa tra la confluenza della Dora Riparia e della Stura nel Po, dove prima della devastazione causata dall'assedio di Torino del 1706 si trovava il Regio Parco, sorge ora il Parco Colletta.
Nel Novecento lo sviluppo industriale e urbano ha degradato notevolmente le condizioni ambientali del fiume : l'opera di risanamento e riqualificazione è iniziata soltanto negli anni novanta.
Nel 1999 l'ARPA di Grugliasco ha compiuto una campionatura di tutta la Dora Riparia e di tutto il Sangone, rilevandone una condizione di grave inquinamento ambientale.
Nel 2002 è nato il Parco agro-naturale della Dora Riparia, finanziato dal comune di Collegno e dalla Regione Piemonte per preservarne il patrimonio naturalistico, ma anche l'integrazione fra il territorio agricolo e l'area fluviale.
La Dora Riparia è stata (ed é maggiormente da luglio 2017) oggetto di interventi di rinaturalizzazione delle sponde, specialmente nel territorio urbano della città di Torino, dove grandi lavori di rimozione della soletta di copertura in cemento armato stanno riportando alla luce interi tratti di fiume che furono tombinati nel dopoguerra per creare spazi produttivi alle grandi fabbriche siderurgiche della zona di Lucento (Corso Mortara-Corso Umbria), nell'ambito della trasformazione e conversione dell'economia torinese e della de-industrializzazione.
 Andrea Bocco Guarneri, Il fiume di Torino - Viaggio lungo la Dora Riparia, Torino, Città di Torino, 2010, ISBN 978-88-86685-89-4.
Il passato è sempre presente è un film canadese del 1947, diretto da Fёdor Aleksandrovič Ocep. Il regista ne girò contemporaneamente una versione francese, dal titolo La Forteresse. 
La reporter Mary Roberts fa visita in ospedale, dove è degente in seguito ad un incidente stradale, all’ex-attrice Renée Brancourt, ritiratasi dalle scene tempo prima, dopo la morte del marito, che Renée si dice convinta essere dovuta ad un omicidio, nonostante l’esito contrario dell’inchiesta, che archiviava il caso come un incidente.
Il giovane compositore Michel Lacoste, la cui relazione con la moglie Blanche è giunta al termine, ricorre all’avvocato Albert Frédéric per l’eventuale divorzio.
Renée, prima di morire, fa avere a Mary le chiavi del proprio appartamento, che la reporter una sera visita, mentre in esso si trova già, con l’intento di perquisire l’abitazione, un uomo, che si nasconde. Mary trova il diario di Renée, nel quale viene menzionato Albert Frédéric come amministratore degli averi del defunto. 
Michel, dopo un ennesimo diverbio con la moglie, si presenta a tarda notte e completamente ubriaco da Albert, e cade profondamente addormentato. Albert visita allora la casa della coppia, e trova Blanche morta, verosimilmente per un’overdose di tranquillanti: riesce poi a convincere Michel, peraltro già ricercato dalla polizia, di essere colpevole dell’assassinio della moglie, avendo agito in stato di semi-incoscienza. Albert offre quindi una scappatoia legale a Michel, ma in cambio gli chiede di uccidere Mary, che egli sa essere sulle proprie tracce.
Albert legge quindi sul giornale della morte di Mary, ma, messo sull’avviso da un indizio, si presenta a casa della reporter, viva, e, dopo aver confessato di essere l’autore dell’omicidio del marito di Renée, cerca di eliminarla.
La L. glaucocana è un fungo tardo autunnale molto somigliante alla Lepista nuda, con la quale viene spesso confusa.
Diametro fino a 6–12 cm, abbastanza spesso. Dapprima umbonato-ottuso, anche campanulato, poi emisferico, infine piano, con margine involuto, più o meno ondulato.
Superficie liscia, più chiara di quello della L. nuda; di colore variabile, dal lilacino al violetto, più scuro al centro.
Molto fitte, arrotondate al gambo, adnato-uncinate, libere dal gambo, concolori al cappello (lilla), facilmente asportabili dal cappello.
5-10 x 1–3 cm. Tozzo, cilindrico, concolore al gambo, ornato da fibrille e pruina più scura, più grosso alla base che è inglobata dal micelio.
Discreta, previa cottura, data la sua stretta parentela con L. nuda (tossico da crudo). Non è necessaria la prebollitura.
Il sapore è buono ma in alcuni casi si è dimostrato alquanto sgradevole (terroso) e per tale motivo se ne sconsiglia il consumo.
Tricholoma nudum var. glaucocanum (Bres.) L. Corb., Mém. Soc. natn. Sci. nat. math. Cherbourg 40: 53 (1929)
Alcune specie del genere Cortinarius di colore viola (es. Cortinarius violaceus), che però spesso hanno odore rafanoide.
Gli esemplari più piccoli potrebbero essere confusi con qualche pericolosa Inocybe di colore violaceo-lilla (l'odore in genere è spermatico) e pertanto si raccomanda la massima cautela.
Scipione Vannutelli (Genazzano, 10 novembre 1834 – Roma, 18 maggio 1894) è stato un incisore e pittore italiano.
Fu allievo di Tommaso Minardi e del viennese Wurtzinger, studiò anche all'estero: a Vienna, a Parigi, nei Paesi Bassi e in Spagna.  Esordì nel 1861 all'Esposizione Nazionale di Belle Arti di Firenze.
L'autore è celebre per il suo stile accademico, la sua arte si richiama soprattutto alla pittura dei Nazareni. 
Illustre per i suoi quadri storici, i paesaggi, i ritratti e, principalmente, i quadri di genere, famosi i suoi interni di chiese.  
Scipione Vannutelli si è espresso con le tecniche dell'olio, della tempera, dell'acquarello e dell'incisione.
Presentata a fine 1939 come erede della P.E. 250, la nuova quarto di litro mandellese era dotata di cambio a quattro rapporti (contro i tre dell'antenata) e motore portato a 246 cm³ (9,5 CV di potenza massima, 95 km/h). Inizialmente dotata di telaio in tubi, poco dopo la commercializzazione questo fu rimpiazzato da uno realizzato in lamiera stampata, più economico da produrre.
Rimessa in produzione nel 1945, dopo la seconda guerra mondiale, nel 1947 fu aggiornata nelle sospensioni con l'adozione di una forcella telescopica ideata da Carlo Guzzi in persona e di una coppia di ammortizzatori idraulici posteriori, mentre a fine 1948 fu introdotta una testata in alluminio con organi della distribuzione racchiusi.
Nel 1949 fu commercializzato l'Airone Sport, con motore potenziato a 13,5 CV (120 km/h di velocità massima) grazie ad un nuovo albero a camme, un carburatore Dell'Orto SS 25 e una camera di scoppio più raccolta. Rivista anche la ciclistica, con la parte posteriore del telaio in tubi, freni a tamburo in alluminio di diametro maggiorato, parafanghi di disegno alleggerito e ammortizzatori posteriori a compasso regolabili. Dal 1951 telaio, sospensioni posteriori e freni dello Sport furono utilizzati anche sulla versione turistica.
Nel 1954 fu introdotta una nuova marmitta, più silenziosa della precedente: le prestazioni dello Sport ne risentirono, scendendo a 12 CV e 110 km/h. Nel 1956 lo Sport uscì di produzione, mentre restò a listino ancora un anno (soprattutto per le forniture militari, per le quali la Moto Guzzi aveva approntato nel 1952 una versione ad hoc dell'Airone) la versione Turismo. 
Mario Colombo, Moto Guzzi - 80 anni di storia, Giorgio Nada Editore, Vimodrone (MI), 2000, ISBN 88-7911-227-9
Hart of Dixie è una serie televisiva statunitense trasmessa per quattro stagioni dal 26 settembre 2011 al 27 marzo 2015 sul network The CW.
L'episodio pilota venne distribuito in anteprima dal 12 settembre dello stesso anno sulla piattaforma online iTunes.
In Italia, la serie è andata in onda su Mya dal 4 settembre 2012 e in chiaro su Canale 5 dal 18 maggio 2013 e poi su La 5.
Il primo episodio della serie è stato girato a Wilmington (North Carolina) dove erano già state girate Dawson's Creek e One Tree Hill, ma in seguito la produzione ha deciso di continuare a girare la serie a Burbank (città nella Contea di Los Angeles)  all'interno degli studio della Warner Bros. (dove sono stati girati anche Pretty Little Liars ed Una mamma per amica).
La giovane dottoressa Zoe Hart, non avendo ottenuto la borsa di studio per la specializzazione in chirurgia cardio-toracica, si ritrova su un pullman diretto in una località dispersa dell'Alabama dopo la proposta da parte di un misterioso uomo di esercitare nella sua clinica, ricevuta durante la sua cerimonia di laurea. Costretta ad esercitare come medico di base, sul punto di lasciare e a disagio per la mancanza dei lussi di New York, sua città natale, scoprirà dalla segretaria che in realtà l'ex proprietario e medico che le ha lasciato la clinica era il suo vero padre.
Il 1º febbraio 2011 venne annunciato che il network The CW aveva ordinato un pilota per la serie. Il 17 maggio il network scelse ufficialmente la serie, che sarebbe andata in onda a partire dall'autunno 2011. Si tratta della seconda serie in cui il produttore esecutivo, Josh Schwartz, e la star della serie, Rachel Bilson, hanno lavorato insieme in televisione dopo The O.C.. Il 12 ottobre 2011 The CW ordinò una stagione completa per la serie di 22 episodi.
Il titolo della serie è un gioco di parole fra il cognome della protagonista, Hart, e uno dei soprannomi dell'Alabama, Heart of Dixie (Cuore di Dixie). Dixie infatti è un soprannome di etimologia incerta con il quale ci si riferisce agli abitanti e, più in generale, alle regioni del Sud degli Stati Uniti.L'11 maggio 2012 la The CW ha ufficialmente rinnovato la serie per una seconda stagione, in onda negli Stati Uniti dal 2 ottobre 2012.
Il 26 aprile 2013 la The CW ha ufficialmente rinnovato la serie per una terza stagione, in onda negli Stati Uniti dal 7 ottobre 2013.
L'8 maggio 2014 la serie è stata rinnovata per la quarta stagione, così come annunciato dall'emittente televisiva e dall'attrice Jaime King sul suo profilo Instagram. La quarta stagione andrà in onda su The CW a partire dal 15 dicembre 2014.
Il 13 marzo 2015 è stato comunicato ufficialmente che la serie sarebbe terminata con la quarta stagione. Il 7 maggio 2015 il canale CW ha ufficialmente cancellato la serie dopo 4 stagioni per scarsi ascolti.
Dottoressa Zoe Hart  (stagioni 1-4), interpretata da Rachel Bilson: sebbene aspiri a diventare un chirurgo cardio-toracico come suo padre, dopo quattro anni al New York Hospital non riesce ad ottenere la borsa di studio a causa della sua scarsa capacità di relazionarsi con i pazienti. Con tutte le borse già assegnate, si vede costretta a dover esercitare come medico di base per un anno, prima di poter rifare domanda per la borsa di studio. Dopo aver ricevuto l'ennesima cartolina da parte di un anziano signore, Harley Wilkes, il quale le offre un lavoro il giorno della sua laurea, decide di trasferirsi a Bluebell, in Alabama, per lavorare nello studio di Wilkes. Scopre così che Harley Wilkes è morto pochi mesi prima del suo arrivo a Bluebell e che l'uomo era il suo vero padre. Dopo alcuni tira e molla nel corso delle varie stagioni, sposerà Wade Kinsella alla fine della serie e avrà da lui un bambino.
Lemon Breeland (stagioni 1-4), interpretata da Jaime King: figlia di Brick Breeland, fidanzata di George Tucker. È una tipica ragazza del sud, dal look desueto, legatissima alle tradizioni dell'Alabama. Fin dalla sua comparsa in città detesta Zoe, soprattutto in quanto minaccia al suo fidanzamento con George. Soffre molto per l'abbandono della madre che ha abbandonato la sua famiglia quando Lemon era adolescente per dedicarsi alla carriera da attrice. Ha avuto una relazione clandestina con Lavon Hayes, con cui si sposerà.
Lavon Hayes (stagioni 1-4), interpretato da Cress Williams: sindaco di Bluebell ed ex professionista, infatti ha alle spalle un carriera da ex linebacker nella NFL. Diventa uno dei migliori amici di Zoe. Ha avuto una relazione clandestina con Lemon Breeland che poi alla fine della serie sposerà.
Wade Kinsella (stagioni1-4), interpretato da Wilson Bethel: barista del Rammer Jammer, noto bar di Bluebell, è il dongiovanni del paese. Tutte le ragazze spasimano per lui. Simpatico, con la battuta pronta, sveglio. Rimane colpito dal primo istante da Zoe e alla fine la sposerà e avranno un bambino insieme.
Dottor Bertram "Brick" Breeland (stagioni1-4), interpretato da Tim Matheson: medico socio per metà della clinica di Harley Wilkes. Si ritrova a dover dividere la clinica con Zoe. Tipico uomo del sud, tenta di mettere i bastoni fra le ruote in tutti i modi all'attività di Zoe per poter comprare la sua metà della clinica.  Egli è spesso molto critico verso le diagnosi mediche di Zoe e per la sua ignoranza delle tradizioni del sud. È stato abbandonato dalla moglie 12 anni prima ed è il padre di Lemon e Magnolia.
George Tucker (stagioni 1-4), interpretato da Scott Porter: avvocato di Bluebell che attira ben presto l'attenzione di Zoe. George ha vissuto due anni a New York. È fidanzato con Lemon Breeland nella prima stagione e stanno per sposarsi, ma lui la lascerà all'altare per Zoe.  Alla fine della serie si fidanzerà con Annabeth.
Annabeth Nass (ricorrente nelle stagioni 1-2, regolare 3-4), interpretata da Kaitlyn Black: è membro delle Belles e migliore amica di Lemon. Ha una mentalità molto aperta, al contrario della maggior parte degli abitanti di Bluebell, ed è uno dei motivi per cui si lega a Zoe fin dal suo arrivo. Tuttavia, temendo di deludere Lemon, tiene nascosta la sua amicizia con la nuova arrivata.
Rose Hattenbarger, interpretata da McKaley Miller: è una ragazza adolescente del posto. Ammira Zoe e diventa da subito sua amica.
Magnolia Breeland, interpretata da Claudia Lee: è la sorella minore di Lemon e figlia di Brick. Ha una relazione di amore/odio con la sorella e cerca di creare scompiglio per attirare l'attenzione della famiglia.
Tom Long, interpretato da Ross Philips: è un ragazzo del posto molto timido ed impacciato. Durante la prima stagione ha una cotta per Zoe. Successivamente si interesserà a Wanda e avranno un figlio insieme.
Wanda Lewis, interpretata da Mallory Moye: è la cameriera del Rammer Jammer. Ha una cotta per Tom Long, che nel corso delle stagioni sposerà e con cui avrà un bambino.
Crickett Watts, interpretata da Brandi Burkhardt: è membro delle Belles e amica di Lemon e Annabeth, quasi alla fine della storia dichiara di essere lesbica
Dash Dewitt, interpretato da Reginald VelJohnson: è il giornalista, blogger e proprietario dell'hotel di Bluebell.
Shelby Sinclair, interpretata da Laura Bell Bundy: maniaca dello shopping. Frequenterà George per un breve periodo per poi iniziare una relazione con Brick.
Emmeline Hattenbarger (stagione 1), interpretata da Nancy Travis: segretaria di Harley Wilkes, aiuta Zoe quando la ragazza arriva in città e le rivela la verità sul suo vero padre.
Reverendo Peter Mayfair (stagione 1-4), interpretato da Peter Mackenzie: è il reverendo della città.
Earl Kinsella (stagione 1-4), interpretato da Christopher Curry: padre di Wade e "ubriacone" della città. Lo conoscono tutti come "Earl il pazzo"
Candice Hart (stagione 1-4), interpretata da JoBeth Williams: madre di Zoe. Da subito è stata contraria al trasferimento della figlia e il loro rapporto si incrina ancora di più quando salta fuori la verità su Harley.
Dottor Judson Lyons (stagione 1), interpretato da Wes Brown: è il veterinario della città. Avrà una breve relazione con Zoe.
Didi Ruano (stagione 1), interpretata da Nadine Velazquez: verrà assunta come segretaria in sostituzione di Emmeline. Lascerà poi l'attività e inizierà a lavorare come segretaria di George. Avrà una relazione con Lavon e lascerà la città quando i due romperanno.
Wally Maynard (stagione 1-4), interpretato da John Marshall Jones: è il proprietario del Rammer Jammer e zio di Wanda. Venderà il locale a Wade e Lemon.
Dr. Ethan Hart (stagione 1), interpretato da Gary Cole: padre di Zoe e chirurgo di successo, decide di tagliare tutti i ponti con la ragazza quando scopre che non è sua figlia, ma cambierà idea quando capirà che per volersi bene non occorre per forza un rapporto di sangue.
Frank (stagione 1-4), interpretato da Steven M. Porter: proprietario del Dixie Stop che nel tempo libero si occupa di investigazioni private.
Sceriffo Bill (stagione 1-4), interpretato da John Eric Bentley: sceriffo della città e marito di Addy.
Alice Kincaid (stagione 1-4), interpretata da Meredith Monroe: è la madre di Lemon e Magnolia ed ex moglie di Brick. Aveva abbandonato la famiglia tempo addietro per sfondare come attrice. Non riuscì a sfondare ma, nonostante questo, decise di non tornare mai dalla sua famiglia. Verrà vista da Lemon durante il periodo natalizio, 14 anni dopo il suo abbandono, con una nuova famiglia e tornerà a Bluebell qualche anno dopo tentando di riallacciare i rapporti con le figlie.
Sindaco Todd Gainey (stagione 2-4), interpretato da Alan Autry: sindaco di Fillmore, città "rivale" di BlueBell, che cercherà in ogni modo di mettere i bastoni tra le ruote a Lavon.
Scott "Scooter" McGreevey  (stagione 2-4), interpretato da Matt Oberg: avvocato di Fillmore e concorrente di George sia in campo professionale che sentimentale, in quanto avrà una relazione con Tansy.
Lily Anne Lonergan (stagione 2-3), interpretata da Amy Ferguson: ex ragazza di Wade e membro della sua vecchia band.
Ruby Jeffries (stagione 2), interpretata da Golden Brooks: ragazza di Lavon ai tempi del liceo, tornerà a BlueBell e si candiderà a sindaco. Inoltre, i sentimenti per Lavon riaffioreranno e i due si rimetteranno insieme ma lei lo lascerà a causa di Lemon.
Jonah Breeland (stagione 2), interpretato da Travis Van Winkle: cugino di Lemon e Magnolia e nipote di Brick. Anche lui medico avrà una storiella con Zoe quando lei decide di tornare a New York.
Rudy, Rocket & Chicken Truitt (stagione 2-4), interpretati da Matt Hobby, Kevin Sheridan e Bill Parks: sono i fratelli combina guai di Tansy. Ogni volta che fanno ritorno a Bluebell finiscono per importunare qualcuno e recare danni.
Joel Stephens (stagione 3), interpretato da Josh Cooke: scrittore e nuovo ragazzo di Zoe conosciuto a New York. Si trasferirà a BlueBell quando lei deciderà di rimanere.
Lynly Hayes (stagione 3), interpretata da Antoinette Robertson: cugina di Lavon. Si trasferirà nel vecchio appartamento di Zoe e avrà una relazione con George.
Bettie Breeland (stagione 3-4), interpretata da Maree Cheatham: madre di Brick e nonna di Lemon e Magnolia. Per lei ciò che conta di più è mantenere alto il nome della famiglia Breeland.
Vivian Wilkes (stagione 3), interpretata da Lauren Bittner: cugina di Zoe che avrà una storia con Wade.
Harley Wilkes Jr. (stagione 3), interpretato da Cole Sand: figlio di Vivian. Non sopporta Wade e per questo cerca in tutti i modi di farlo lasciare con sua madre.
Carter Covington (stagione 3), interpretato da Ryan McPartlin: affascinante, ricco ed educato uomo che conquisterà Lemon.
Enrique Corona (stagione 3), interpretato da Eddie Matos: autista della nonna di Lemon che conquisterà Lemon.
Davis Polk (stagione 3), interpretato da Barry Watson: nipote del sindaco Gainey che avrà una storia con Annabeth a cui chiederà la mano.
Peter Galecki (stagione 3), interpretato da Robert Buckley: è un affascinante giornalista col quale Lemon finisce a letto. I due si rivedono ma la donna decide di chiudere con lui capendo che tra loro due c'è soltanto un'intesa sessuale, e niente di più.
Henry Dalton (stagione 4), interpretato da Ian Anthony Dale: medico di bordo che Lemon conosce alla crociera per single a cui è obbligata a partecipare.
Scarlett Kincaid (stagione 4), interpretata da Talitha Bateman: è la figlia di Alice avuta col nuovo marito Jim, e sorellastra di Lemon e Magnolia.
Una ruspa è una macchina per la movimentazione di terra, adatta per lo spianamento superficiale; è in grado di tagliare a spessore il terreno, caricarlo, trasportarlo e scaricarlo.
Composta da un rimorchio trainato da un trattore, normalmente entrambi gommati, attualmente a due assi ma storicamente a tre.
Il rimorchio ha il cassone mobile, con la parte bassa dotata di un bordo frontale tagliente, che va sostituito periodicamente per l'usura. La tramoggia abbassata taglia il suolo all'altezza voluta, l'inerzia del movimento carica il terreno nel cassone, come una pialla a mano per il legno, dove il truciolo entra nel suo interno e se troppo grande esce da sopra.
Quando la tramoggia è piena (da 8 a 34 m³ a seconda del tipo) viene sollevata, e chiusa, ed il contenuto trasportato nel luogo di scarico. Lo scarico può essere posteriore o anteriore.
Per lo scarico la tramoggia deve essere abbassata parzialmente senza incidere il terreno. Se lo scarico è anteriore il pannello posteriore della tramoggia, o l'eiettore, è idraulicamente spinto in avanti e il carico cade fuori con uno spessore desiderato, normalmente tra i 20 ed i 30 centimetri.
Esistono modelli con un motore solo e normalmente necessitano di un apripista cingolato detto pusher, con la lama più stretta del normale, che spinge da dietro il rimorchio aiutando ad incidere i terreni più duri. Per esempio: Caterpillar D10 pusher.
I modelli più pesanti hanno due motori uno guida delle ruote anteriori, e l'altro guida le ruote posteriori con motori fino a 400 kW (536 CV).
Spesso, erroneamente, nei quotidiani e nei programmi televisivi viene definita ruspa ogni macchina da cantiere.
Scavo e trasporto di inerti incoerenti in cave su terreni di origine alluvionaleLa distanza di caricamento generalmente è di 30 metri e per essa occorre circa un minuto. Massima resa in cantieri di sterro e riporto con brevi distanze fra i due.
Il muscolo dentato anteriore (detto anche gran dentato o serrato anteriore) fa parte dei muscoli del cingolo scapolo-omerale.
Situato sulla parete laterale del torace, si inserisce nel margine mediale/vertebrale della scapola e origina sulla parte anteriore delle prime 10 coste; il nervo che lo collega è quello toracico lungo. Esso viene usualmente diviso, data la sua estensione, in 3 parti a seconda di dove origina nella costa e dove si inserisce esattamente nella scapola:
origina dalla quinta alla nona (e a volte decima) e si inserisce nella parte inferiore.Il muscolo gran dentato, se ipertrofizzato, è visibile a livello estetico.
Con la sua azione abduce e ruota esternamente la scapola oltre a farla aderire al torace (quest'ultima azione in accoppiamento ai muscoli romboidi e trapezio). Abbassa le scapole con i suoi fasci inferiori, le eleva con i fasci superiori. Se preso come punto fisso eleva le coste partecipando alla inspirazione forzata (muscolo inspiratorio accessorio).
La ÖFB-Cup 2014-2015, ufficialmente ÖFB-Samsung-Cup per motivi di sponsor, è stata la 80ª edizione della coppa nazionale di calcio austriaca. Iniziata l'11 luglio 2014, si è conclusa con la finale del 3 giugno 2015.
Il Salisburgo si è confermata squadra detentrice del trofeo, vincendo il titolo per la terza volta nella sua storia.
La formula è immutata rispetto alla stagione precedente. La competizione vede al via 64 formazioni, così suddivise: le 10 squadre di Bundesliga, 9 delle 10 formazioni di Erste Liga, 30 delle 48 squadre di Regionalliga e 15 club provenienti dai campionati regionali, fra i quali i 9 vincitori delle coppe regionali della stagione 2013-2014. Le squadre riserva non possono prendere parte alla ÖFB-Cup ed è per questo motivo che il Liefering, benché iscritto al campionato di Erste Liga e formalmente "indipendente", essendo sotto il controllo della Red Bull, è stato escluso dalla coppa in quanto considerato dalla federazione alla stregua di un'emanazione diretta del Salisburgo.
Tutte le 64 squadre entrano in gioco nel primo turno e la competizione si articola su turni ad eliminazione diretta con gare di sola andata. Nel caso di un pareggio, vengono disputati i tempi supplementari e, persistendo il punteggio di parità, si procede alla battuta dei tiri di rigore.
La vincitrice dell'ÖFB-Cup 2014-2015 potrà partecipare all'Europa League 2015-2016, partendo dal terzo turno preliminare. Se la stessa squadra ottenesse anche il titolo di campione d'Austria e, quindi, il diritto a partecipare alla Champions League, il posto in Europa League sarebbe preso dalla finalista perdente e, se anche questa squadra risultasse già qualificata all'Europa League via campionato, l'ultimo posto disponibile per la competizione verrebbe assegnato alla 4ª classificata della Bundesliga.
La Serie C1 2005-2006 è stata la 28ª edizione della serie C1, terzo livello del campionato italiano di calcio, disputata tra il 27 agosto 2005 e il 18 giugno 2006. Si è conclusa con la vittoria del Spezia nel girone A e del Napoli nel girone B.
La Fidelis Andria, salvatasi ai play-out la stagione precedente, non si iscrive al campionato. Riparte dalla Serie C2 grazie al Lodo Petrucci. Anche la Reggiana, il Benevento e SPAL aderiscono al Lodo Petrucci, rinunciano a iscriversi al campionato di Serie C1, ripartendo dalla Serie C2.
Dalla Serie B 2004-2005 arriva il Genoa che, dopo aver vinto il campionato cadetto, viene classificato ultimo d'ufficio dalla FIGC in relazione al Caso Genoa. Altre squadre della cadetteria ebbero problemi finanziari e, aderendo al Lodo Petrucci, si iscrisserio in C1. Tali squadre furono il Perugia, che aveva addirittura partecipato alla finale play-off per salire in Serie A e la Salernitana. A causa di queste defezioni le squadre retrocesse sul campo, Vicenza, Catanzaro e Pescara furono riammesse in Serie B.
A completamento di organico infine vennero ripescate il Chieti e, dalla C2, il Monza, il San Marino e la Juve Stabia.
Il girone A parla ligure: lo Spezia di Antonio Soda riesce a staccare il Genoa, tornando in B dopo una attesa di ben 55 anni (l'ultimo campionato cadetto per gli aquilotti fu nel 1950-1951): la promozione matematica arriva nella decisiva gara di Padova del 1º maggio 2006 finita 0-0, mentre in contemporanea a Genova i rossoblù caddero contro il Cittadella, protagonista della scalata ai cadetti fu Massimiliano Guidetti capocannoniere del girone .
I grifoni allenati da Giovanni Vavassori si ripresero ai play-off, eliminando in semifinale la Salernitana: dopo aver perso l'andata per 2-1, i genoani ripetono lo stesso risultato al Ferraris passando in finale per la miglior posizione in classifica rispetto ai campani, in finale si giocarono la promozione con il Monza: L'andata al Brianteo finisce 2-0 per i genoani (gol di Zaniolo e Iliev), il ritorno a Marassi finirà con un'inutile vittoria dei lombardi per 1-0, sancendo il ritorno, dopo solo un anno dalla retrocessione a tavolino a causa dello scoppio del Caso Genoa nel campionato cadetto.
Retrocessa da tempo la Fermana, che in seguito decise di ripartire dalla Prima Categoria, furono condannate alla C2 Pro Sesto (sconfitto dal San Marino); e Lumezzane che nella gara d'andata in casa contro la Sambenedettese vinse inutilmente per 3-1, perché al ritorno al Riviera delle Palme subiranno un pesante 4-0 dai marchigiani, retrocedendo in C2 dopo 9 anni consecutivi di C1 e due promozioni in B perse. A causa del fallimento dei fermani, i milanesi vengono ripescati.
Un Napoli inarrestabile conquista, dopo 2 anni di C1, la Serie B: Gli azzurri di Edy Reja vincono il girone con 68 punti conquistando la promozione con quattro giornate d'anticipo battendo al San Paolo il Perugia 2-0 con reti di Calaiò (capocannoniere del girone) e Capparella. Ai play-off prima e storica promozione in seconda serie per il Frosinone: i ciociari di Ivo Iaconi eliminano in semifinale la Sangiovannese (doppio 0-0 garantendo la finale ai gialloblu meglio classificati), incrociando il Grosseto in una curiosa finale che vide sfidarsi due squadre che non hanno mai partecipato al campionato cadetto; ebbero la meglio i laziali vincendo al Matusa l'11 giugno 2006 per 1-0 con gol di Marco Martini facendo esultare una città intera.
Retrocessero in C2 il fanalino di coda Chieti, e ai play-out Massese (contro il Pisa, nonostante la vittoria all'andata), e Acireale (contro la Juve Stabia). A causa di irregolarità finanziarie teatini e acesi ripartono dai rispettivi campionati di Promozione mentre i toscani vennero ripescati e a prendere il suo posto in C2 furono il Gela J.T. e la Torres che aderirono al Lodo Petrucci.
L'immersione in apnea con la skandalopetra risale all'antica grecia, nata tra i pescatori greci di spugne come tecnica, appunto, di pesca ed è stata riproposta con successo negli ultimi anni in qualità di disciplina sportiva dell'apnea.
Consiste in un tuffo in apnea in assetto variabile usando come zavorra una pietra (petra) legata con una fune. Un compagno su una barca segue il tuffo dalla superficie e recupera l'apneista con la petra salpando la fune al termine della discesa.
L'immersione con skandalopetra più nota agli  apneisti contemporanei è forse quella di Haggi Statti, pescatore di spugne greco che il 14 luglio 1913, nella baia antistante il porto dell'isola di Scarpanto, recuperò l'àncora persa dalla nave della Marina  Militare Regina  Margherita alla profondità di 83 m. La skandalopetra (o "petra") è un pietra, generalmente in marmo o granito, del peso variabile tra gli 8 e i 14 kg, dagli angoli smussati e con forma idrodinamica.
È stata l'unico strumento  utilizzato dagli apneisti, fin dall'epoca di Alessandro Magno. L'apneista-pescatore, nudo, veniva assicurato alla pietra tramite una sottile funicella. La skandalopetra stessa era fissata alla barca con una corda. Questo legame ha consentito ai pescatori di immergersi in sicurezza per secoli.
In tempi recenti l'immersione con la skandalopetra è stata riproposta da alcuni appassionati come forma di immersione sportiva in apnea, sviluppando poi una attività agonistica.
Nelle competizioni odierne con skandalopetra è consentito l'uso di un tappanaso, non è invece consentito l'uso di altre attrezzature quali muta, maschera, pinne.
In questa disciplina non vi è dispendio di energia e l'attività è paragonabile alle discese in assetto variabile. L'atleta, mentre è ancora in barca, si prepara all'immersione tenendo in mano la pietra; poi si tuffa, restando immobile ed il più verticale possibile. Al termine dell'immersione appoggia i piedi alla petra e si lascia salpare dall'assistente di superficie. È quindi fondamentale la sinergia all'interno della squadra tuffatore-assistente; quest'ultimo in ogni istante dovrà conoscere la profondità alla quale si trova l'apneista, sentire quando questi rallenta per compensare, quando lascia la pietra, quando arriva sul fondo ed infine quando è il momento giusto per salparlo.
L'apneista durante la discesa maneggia la pietra servendosene come freno, come timone e, naturalmente, come zavorra.
Metallica 3D Through the Never è un film concerto/lungometraggio diretto da Nimród Antal e che ha come protagonisti il gruppo musicale heavy metal statunitense Metallica e l'attore Dane DeHaan.
Il film, il cui titolo deve il proprio nome a Through the Never (brano presente nell'album Metallica del 1991), alterna scene di un giovane ragazzo chiamato Trip che compie un'avventura surreale mentre sta svolgendo una missione importante ricevuta dal proprio superiore con altre in cui i Metallica si esibiscono in concerto.
Il gruppo heavy metal Metallica è in programma per eseguire un concerto all'interno di una grande arena. Un giovane roadie di nome Trip (Dane DeHaan) arriva sul posto e si unisce al pubblico all'inizio del concerto, ma viene subito tirato fuori dal suo superiore (Mackenzie Gray) e spedito con una tanica di benzina a rifornire un camion appartenente alla cerchia del gruppo rimasto senza carburante in un sottopassaggio.
Trip prende una pillola e inizia il suo viaggio per le strade desolate della città all'interno del suo furgone. Nel corso del viaggio, egli nota segni sempre più evidenti di distruzione. Dopo essere passato con la luce rossa del semaforo, il suo furgone viene travolto da una macchina in piena corsa. Non appena riprende conoscenza, Trip scopre che l'altro conducente è in piedi nelle vicinanze in evidente stato confusionale e, non appena Trip gli si avvicina, l'uomo scappa velocemente. Solo allora Trip si accorge che la città è nel bel mezzo di una rivolta e subito dopo si accorge di trovarsi in mezzo tra la polizia antisommossa e la folla ribelle. Iniziata la rivolta, Trip incontra il capo dei rivoltosi, un cavaliere mascherato armato di un grosso martello che cattura la gente mediante un laccio e li impicca a dei lampioni. Dopo avergli lanciato un mattone, Trip è costretto a darsi alla fuga non appena viene individuato dal cavaliere.
Riuscito a fuggire, il ragazzo trova il camion e, dopo aver tentato invano di richiamare l'attenzione del conducente, apre il portellone posteriore, al cui interno si cela una borsa, il cui contenuto (che non viene mostrato allo spettatore) sembra impressionarlo. Nel frattempo, i rivoltosi ritrovano Trip e lo inseguono fino a quando non riescono a metterlo alle strette. Trip fa cadere la borsa, versa il contenuto della tanica su se stesso, si dà fuoco e si lancia verso la folla, che subito lo sovrasta. Egli si risveglia sul tetto di un edificio e viene attaccato dal cavaliere mascherato, ma Trip riesce a sottrargli il martello e a colpirlo. Mentre i due si ritrovano faccia a faccia, Trip usa il martello gigante per colpire violentemente il pavimento, inviando onde d'urto distruttive in tutta la città. Quando il cavaliere si avventa su Trip, quest'ultimo colpisce ancora una volta il pavimento con il martello, tramutando il cavaliere e il suo cavallo in cenere e inviando un'ulteriore onda d'urto che causa diversi incidenti attorno all'arena, distruggendo gran parte delle attrezzature, ferendo i membri della crew e forzando i Metallica a interrompere il concerto durante l'esecuzione di Enter Sandman. Dopo aver valutato il danno, il gruppo decide di proseguire con il concerto eseguendo Hit the Lights con illuminazione e amplificatori ad hoc.
Concluso il concerto, Trip torna all'interno dell'arena, visibilmente deserta, appoggia la borsa in mezzo al palco e si allontana dallo stesso. Durante i titoli di coda, i Metallica sono intenti ad eseguire Orion, con solamente un Trip visibilmente esausto seduto sugli spalti. La ripresa finale è sul borsone, il cui contenuto non viene rivelato.
Gran parte del processo di produzione del film è stato pubblicato sul canale YouTube dei Metallica in una serie di 13 video dietro le quinte intitolata Hit the Lights: The Making of Metallica Through the Never.
La colonna sonora del film, intitolata Through the Never (Music from the Motion Picture), contiene sedici tracce audio tratte dai concerti che i Metallica hanno tenuto in Canada nell'estate 2012 (gli stessi presenti nel film) ed è stata pubblicata il 24 settembre 2013 nei formati doppio CD e download digitale. e il 29 novembre nei formati 33 e 45 giri.
Il film è stato proiettato in anteprima mondiale al Toronto International Film Festival il 9 settembre 2013, per poi essere successivamente distribuito nelle sale cinematografiche statunitensi a partire dal 27 settembre in IMAX 3D, giorno in cui sono stati ricordati i 27 anni dalla scomparsa del bassista Cliff Burton. Il film è stato poi distribuito in tutto il mondo a partire dal 4 ottobre.Il 21 novembre è stata annunciata la pubblicazione del film nei formati DVD, Blu-ray, 3D Blu-ray, download digitale e video on demand a partire dal 28 gennaio 2014. Le versioni fisiche saranno costituite da un doppio disco: il primo include il film, il relativo trailer, il videoclip di Master of Puppets, un EPK con le interviste al cast e alla crew e ulteriori interviste al team addetto al sound e alla musica; il secondo invece include il dietro le quinte del film, il Q&A con i Metallica, il regista Nimród Antal e Dane DeHaan al Mill Valley Film Festival e i momenti salienti dell'Orion Festival 2013 illustrati da Lars Ulrich.
Prima della pubblicazione, le prime recensioni sul film sono state generalmente positive. Il film ha attualmente un voto del 78% su Rotten Tomatoes; il consenso afferma: "Girato e montato fantasiosamente, Metallica Through the Never è un film concerto elettrizzante e coinvolgente, anche se le sequenze fittizie sono leggermente meno sicure."Peter Travers di Rolling Stone ha definito il film "un'espressione a tutto gas di anarchia rock and roll" e ha incoraggiato i lettori di non capire la trama, ma di "viverla". Peter Rugg di The Village Voice ha scritto che il film è "il film concerto più coinvolgente di sempre."Anche Chris Tilly di IGN ha espresso un giudizio positivo, affermando che il film "presenta numerose performance live veramente incredibili che valgono il prezzo del solo biglietto. I fan dei Metallica ameranno la [loro] musica, mentre tutti gli altri posso godersi le immagini incredibili di questo film concerto unico."
Per promuovere il film, il gruppo si è esibito a sorpresa in occasione della prima giornata dell'Orion Music + More tenuto a Detroit sotto il nome di DeHaan, cognome dell'attore che interpreta Trip.Il film è stato successivamente presentato fuori concorso in anteprima mondiale in occasione del Festival di Cannes 2013.
  Metallica, Metallica Through the Never - Official Theatrical Trailer [HD], su YouTube, 20 luglio 2013. URL consultato il 20 settembre 2013.
Francis Edward Ledwidge (Slane, 19 agosto 1887 – Boezinge, 31 luglio 1917) è stato un poeta e scrittore irlandese, a volte noto come il "poeta dei merli", è stato ucciso durante la Battaglia di Passchendaele.
Ledwidge nacque a Janeville, Slane, in Irlanda, l'ottavo dei nove figli provenienti da una famiglia povera. I suoi genitori, Patrick Ledwidge e la moglie Anne Lynch (1853-1926), hanno creduto nel dare ai loro figli la migliore educazione che potevano permettersi. Ma quando Francis ebbe solo quattro anni il padre Patrick morì, nel quale tutto il lavoro domestico si rigettò sui figli e sulla moglie.
Francis lasciò la scuola nazionale all'eta di tredici anni, per andare a lavorare, in un'azienda, in una miniera (fu licenziato per aver organizzato uno sciopero, ed fu stato un attivista sindacale dal 1906) e in un ristorante. Egli era noto per le sue connessioni con Sinn Féin.
Ebbe gli occhi marroni e un viso sensuale, Ledwidge fu un amante di poesie, da scrivere in qualunque posto. Quando ebbe quattordici già le sue opere ebbero un notevole successo, dal quale furono pubblicati in un giornale della zona, Drogheda Independent. Fu descritto come un "genio irregolare" dal suo maestro di scuola Thomas Madden. Francis si unì ben presto in una società letteraria per i giovani dove studiò storia classica, in particolare sui romanzi: Le mille e una notte, Robinson Crusoe, Don Chisciotte e le opere poetiche di Shakespeare, Keats e Longfellow.
Durante lo stage della scuola il giovane andò a lavorare a Slane Castle, sede del Marchese di Conyngham, come cameriere di un ristorante. Tuttavia, una mattina Francis, volette divertirsi un po' con il datore di lavoro, ma così peggiorò solo la situazione, facendosi licenziare.Mentre lavorava come bracciante stradale vinse il patrocinio dello scrittore Lord Dunsany, per aver scritto una sua biografia nel 1912. Dunsany, era ben noto soprattutto nei circoli teatrali di Dublino e Londra, ed era un ottimo amico di W.B. Yeats, che trovò l'onore di presentare anche Francis.
Dunsany diede molto aiuto a Ledwidge, supportandolo con il denaro e la consulenza letteraria per alcuni anni, e fornendogli uno spazio di lavoro nella libreria di Dunsany Castle dove incontrò, anche, la scrittrice irlandese Katharine Tynan.
Ledwidge fu un appassionato patriota e nazionalista. Fu membro fondatore con il fratello Joseph della Slane Branch, una forza nazionalista creata in risposta all'inserimento dei volontari dell'Ulster.
Ledwidge ottenne rapidamente una promozione come caporale. Nel 1915, fu chiamato a partecipare nella Battaglia della spiaggia di Suvla nei Dardanelli, dove però subì dei gravi reumatismi. La maggior parte dell'esercito si diminuì durante la Campagna di Gallipoli, ma perfortuna Ledwidge si salvò. Successivamente si fece male alla schiena in un viaggio di montagna in Serbia (dicembre 1915).
Ledwidge fu costernato dalla notizia della Rivolta di Pasqua; era davanti alla corte marziale e fu abbassato di livello perché uscì dall'esercito, per andare a fare un congedo per la sua famiglia e perché fu ubriaco quando era incaricato (maggio 1916). Tuttavia, riuscì a riaverla per l'ultima volta, nel gennaio 1917.
Ledwidge continuò a scrivere, quando fu possibile durante gli anni della guerra, mandando al suo amico Lord Dunsany gran parte della sua produzione.
Il 31 luglio 1917,  il 1º battaglione del Royal Inniskilling Fusiliers, di cui Frank era un membro, stavano riparando la strada di Pilkem, vicino al villaggio di Boezinghe, a nord ovest di Ypres. Nel pomeriggio di quello stesso giorno una granata esplose accanto a loro, uccidendo un ufficiale e i cinque soldati, tra cui vi era anche Ledwidge. Il cappellano della chiesa Padre Deva fu tra i primi ad arrivare sulla scena.I morti furono sepolti presso il Carrefour de Rose, e poi ri-sepolti nel cimitero militare di Boezinge, (dove è anche sepolto il poeta gallese Hedd Wyn, ucciso lo stesso giorno). Una lapide lo ricorda in un Parco della Pace a Mesen, Belgio.
Gran parte delle opere di Ledwidge furono pubblicate sui giornali e riviste irlandesi e britanniche. L'unica opera pubblicata sotto forma di libro, durante la vita di Ledwidge, era Songs of the Fields (1915), che ebbe un notevole successo.
Il critico Edward Marsh stampò tre delle sue poesie, nella serie Poesia georgiana. Il secondo volume, Songs of Peace era in fase di preparazione, ma tuttavia non fu finito a causa della sua morte, del quale però lo iniziò il suo caro Lord Dunsany.
Dopo la guerra, Dunsany fece un'opera su Ledwidge, Last Songs, che fu pubblicata, in tre volumi, e poi in un'antologia nel 1919.
Alcune delle poesie di Ledwidge furono messe in musica dal compositore britannico Michael Head,  pubblicati nel 1920, Over the rim of the moon.
Alice Curtayne: The complete poems of Francis Ledwidge (1974), che ha anche scritto una biografia completa del poeta, tra cui alcuni opere inedite;
Ulick O'Connor (introduzione di): The best of Francis Ledwidge, Il Inchicore Ledwidge Society, Risposte Libri (2004), ISBN 1-901596-10-9
The complete poems of Francis Ledwidge; with introductions by Lord Dunsany (1919) testo completo su Internet Archive
La cosiddetta età traianea e adrianea rappresentò, nell'ambito dell'intera storia romana, uno dei momenti migliori, dei due “secoli d'oro” dell'Impero romano.
All'interno della storia romana si definisce abitualmente età degli Imperatori adottivi, il periodo che va dal 96 (elezione di Nerva) al 192 (morte di Commodo), caratterizzato da una successione al trono stabilita non per via familiare (a parte Commodo, figlio di Marco Aurelio), ma attraverso l'adozione, da parte dell'imperatore in carica nei confronti del proprio successore. Unanimemente considerata una delle età più splendenti della storia romana, la prima parte di questa età (da Nerva ad Adriano), seguì al travagliato periodo della fine della dinastia dei Flavi con la morte di Domiziano (del 96), e precedette la cosiddetta dinastia degli Antonini (dal 138 al 192).
Riguardo ai principali eventi politico militari si rimanda per ogni approfondimento alla voce riguardante gli Imperatori adottivi.
Traiano fu un oculato statista e filantropo, interessato alle condizioni dei suoi cittadini e pertanto attento nelle riforme sociali e politiche. Per ovviare alla miseria dei ceti più bassi, e tentare di risollevare le condizioni della declinante economia italica, fece istituire l'Institutio Alimentaria. Con quest'ultimo provvedimento Traiano sacrificò parte del suo patrimonio personale per assicurare a centinaia di bambini e giovani bisognosi il sostentamento. Sull'Arco di Traiano di Benevento è raffigurata la distribuzione di viveri alla popolazione e soprattutto ai bambini poveri in base alla Institutio Alimentaria. Così pure dei rilievi sono conservati nel Foro Romano, riferentisi all'istituzione degli «Alimenta Italiae» in favore dei «pueri et puellae alimentari». Con i ricavati e i proventi delle riforme attuate, Traiano edificò collegi e orfanotrofi per i figli illegittimi e gli orfani dei suoi soldati garantendo loro un sussidio mensile e un'istruzione adeguata. Così facendo, l'imperatore garantì agli imperatori successivi un ceto dirigente abile e capace.
La Dacia venne conquistata nel corso di due campagne militari condotte da Traiano contro il re Decebalo (101-102 e 105. La creazione delle province procuratorie della Dacia, avvenne durante il principato di Adriano: la Dacia Inferior, istituita in un tempo successivo al 120 rimase procuratoria fino al 169 (negli ultimi anni chiamata Malvensis), mentre la Dacia Porolissensis fu elevata a provincia nel 119-123 e rimase tale fino al 168, quando assieme all'altra provincia sorella della Dacia Inferior, fu ridotta semplice distretto finanziario sotto il comando del legato della Dacia superior, nel frattempo diventato legato delle tre Dacie.
La provincia di Mesopotamia. Venne fondata nel 115 a seguito della campagna contro i Parti di Traiano: il territorio conquistato venne diviso in province, e la Mesopotamia venne istituita facendovi rientrare il territorio della moderna Siria a oriente dell'Eufrate e quello dell'Iraq settentrionale. Il primo governatore fu Decimo Terenzio Scauriano.. Fu abbandonata da Adriano soli due anni più tardi nel 117.
I Romani intuirono che il compito di governare e di civilizzare un gran numero di genti contemporaneamente era pressoché impossibile, e che sarebbe risultato più semplice lasciare l'organizzazione di questi piccoli regni, affidata a principi nati e cresciuti nel paese d'origine. Nacque quindi la figura dei re clienti, la cui funzione era quella di promuovere lo sviluppo politico ed economico dei loro regni, favorendone la civilizzazione e l'economia. Un "re cliente", riconosciuto dal Senato romano come amicus populi Romani, di solito non era altro che uno strumento del controllo nelle mani dell'Impero romano. Ciò non riguardava solo la politica estera e difensiva, dove al re cliente era affidato il compito di assumersi l'onere di garantire lungo i propri confini la sicurezza contro infiltrazioni e pericoli "a bassa intensità", ma anche le questioni interne dinastiche, nell'ambito del sistema di sicurezza imperiale. Ma i Regni o i popoli clienti, poco potevano fare contro i pericoli "ad alta intensità" (come sostiene Edward Luttwak), come le invasioni su scala provinciale. Potevano dare il loro contributo, rallentando l'avanzata nemica con le proprie e limitate forze, almeno fino al sopraggiungere dell'alleato romano: in altre parole potevano garantire una certa "profondità geografica", ma nulla di più.
Nel corso della conquista della Dacia di Traiano degli anni 101-106, l'imperatore romano riuscì ad ottenere aiuti militari dall'antico alleato dei sarmati Iazigi (appena ricondotti all'obbedienza dopo un decennio di nuove guerre condotte contro di loro e gli alleati suebi) contro il re dei Daci, Decebalo, che aveva disatteso i patti di amicitia e di "clientela" verso Roma stipulati al tempo di Domiziano (nell'89). Quest'ultimo dopo due sanguinose guerre fu definitivamente sconfitto e la Dacia fu annessa e trasformata in provincia romana.
In quanto alleati dei Romani, i Nabatei svolsero anche il ruolo di baluardo tra Roma e le popolazioni beduine, poco inclini a piegarsi all'Impero, inoltrando tuttavia le loro mercanzie negli empori settentrionali e fornendo spesso loro beni che da quelle aree provenivano. Essi continuarono a prosperare fino a tutto il I secolo e gli inizi del II, quando Traiano ne incorporò i loro territori nel 105/106, abolendo la loro identità culturale e nazionale, nella nuova provincia romana dell'Arabia Petraea. La loro potenza si era ormai estesa ben dentro l'Arabia, lungo il Mar Rosso fino allo Yemen, e Petra rimase un emporio cosmopolita, malgrado i suoi commerci diminuissero con l'affermazione delle rotte orientali di commercio, da Myoshormus a Coptos lungo il Nilo.
Pochi anni più tardi fu la volta del regno d'Armenia ("cliente" di Roma o della Parthia a fasi alterne), ad essere inglobato e trasformato in provincia romana nel 114. Sappiamo infatti che Traiano, raggiunta Antiochia nel gennaio di quest'anno, radunò le legioni ed i suoi migliori generali, tra cui Lusio Quieto e Quinto Marcio Turbone (allora praefectus classis Misenis), marciò sull'Armenia e ne conquistò la sua capitale Artaxata. Deposto il suo re, un certo Partamasiri, annesse i suoi territori all'Impero romano. Le sue armate proseguirono da settentrione fino in Media ad est, ed in Mesopotamia settentrionale l'anno successivo.
Nel 116 Traiano, conscio delle difficoltà crescenti della conquista, pensò di dover rinunciare ai territori meridionali della Mesopotamia, facendone però un suo regno "cliente", ma mettendovi sul trono un re a lui fedele: il giovane Partamaspate, incoronato dallo stesso imperatore romano a Ctesifonte. Distribuì infine anche ad altri regnanti territori a nord ed est della nuova provincia d'Armenia.
Adriano, appena insediatosi sul trono, fu costretto a combattere una nuova guerra sarmatica negli anni 117-119, prima contro i Roxolani della Moldavia e della Valacchia, e poi contro gli Iazigi della valle del fiume Tisza (a cui seguì l'abbandono romano del Banato occidentale. Al termine di queste guerre entrambe le popolazioni entrarono nel novero delle popolazioni "clienti" di Roma.
Le popolazioni suebe di Quadi e Marcomanni, tornate all'antica alleanza romana dal 97 (dai tempi dell'ultima fase della guerra suebo sarmatica di Domiziano), si risvegliarono attorno al 135, tanto da costringere l'imperatore Adriano, ad inviare lungo il fronte pannonico il suo erede designato, Elio Cesare, per combatterle nel corso di due campagne (degli anni 136-137), nelle quali sappiamo dalla Historia Augusta, che ottenne buoni successi contro le stesse, come dimostrerebbe la monetazione di quel periodo, costringendole a tornare all'antico stato di popolazioni "clienti".
Traiano celebrò la Providentia, la divinità che sapeva prevedere e provvedere. Il significato che acquista nella monetazione traianea era di augurio al nuovo imperatore perché fosse in grado di garantire e fornire adeguati benefici per il futuro al Populus Romanus intero.Adriano, nei confronti dei cristiani, mostrò maggiore tolleranza dei suoi predecessori. Di quest'ultima questione rimane testimonianza, intorno all'anno 122, in un rescritto indirizzato a Gaio Minucio Fundano, proconsole della provincia d'Asia. In esso l'imperatore, a cui era stato richiesto come comportarsi nei confronti dei cristiani e delle accuse a loro rivolte, rispose di procedere nei loro confronti solo in ordine ad eventi circostanziati emergenti da un procedimento giudiziario e non sulla base di accuse generiche.
Delle persecuzioni all'epoca di Traiano ci restano alcuni documenti molto importanti. Il primo è una lettera inviata all'imperatore da Plinio il Giovane quando, intorno al 110, era legato nella provincia di Bitinia. Plinio descrive la linea seguita fino ad allora con i cristiani e le accuse loro rivolte, ma chiede ulteriori chiarimenti su come comportarsi con loro. Nella lettera si trova il giudizio negativo contro la religione cristiana largamente diffuso nella cerchia imperiale ed intellettuale dell'epoca, e condivisa dallo stesso Plinio: “nihil aliud quam superstitionem” ("null'altro che superstizione"). Il secondo documento è il rescritto, cioè la risposta ufficiale, in cui l'imperatore detta modalità per trattare la questione cristiana che sarebbero rimaste valide per quasi 140 anni: nessuna ricerca attiva dei cristiani, ma, in caso di denuncia, essi dovevano essere condannati se avessero rifiutato di sacrificare agli dèi; le denunce anonime andavano respinte. La corrispondenza fornisce alcune interessanti notizie: a parte la condivisione dell'opinione comune, Plinio non sapeva quasi nulla dei Cristiani, e tantomeno del loro presunto delitto, delle pene da infliggere e delle norme e procedure da applicare nei loro confronti; da ciò si può dedurre che all'epoca non esistevano leggi o decreti anticristiani, che anche gli imperatori non avevano mai preso ufficialmente posizione contro di loro e che nessun processo celebrato contro i Cristiani aveva avuto così tanta rilevanza da poter costituire un precedente utile per un magistrato di Roma. La risposta di Traiano, d'altra parte, dalla quale traspare la difficoltà di stabilire una regola, sembra più attenta alla protezione degli innocenti che all'assoluzione dei colpevoli: colpire i rei, ma astenersi dal ricercarli, né procedere in base a denunce, soprattutto se anonime, e richiedere la semplice prova del sacrificio agli dèi.
Traiano fu attento ai problemi sociali ed alla tutela delle clessi più umuili. Egli, infatti, in materia giudiziaria diminuì i tempi dei processi, proibì le accuse anonime, acconsentì il risvolgimento del processo in caso di condanna in contumacia e proibì le condanne in mancanza di prove solide o in presenza di qualsiasi dubbio. Trovò poi modo di organizzare la burocrazia e promulgò leggi a favore della piccola proprietà contadina, la cui base era minacciata dall'estendersi del latifondo.
Un caposaldo della politica adrianea fu l'idea di ampliare, quando possibile, i livelli di tolleranza. Si fece promotore di una riforma legislativa per alleggerire la posizione degli schiavi i quali si trovavano in situazioni disumane allorché si verificasse un crimine ai danni del dominus.
Un'altra riforma operata da Adriano fu quella dell'editto pretorio. Questo strumento normativo consisteva in un'esposizione di principi giuridici generali che il magistrato comunicava al momento dell'insediamento. Con l'andar del tempo, questi principi costituirono un nucleo di norme consolidato (edictum vetus o tralaticium) al quale ogni pretore aggiungeva le fattispecie che intendeva tutelare. Tecnicamente la finalità dell'editto era quella di concedere tutela processuale anche a rapporti non previsti dallo ius civile. Con la riforma adrianea, che l'imperatore affidò al giurista romano Salvio Giuliano negli anni dal 130 al 134, l'editto venne codificato, approvato da un senatoconsulto e divenne perpetuo (edictum perpetuum).
Sempre in campo giuridico Adriano pose fine al sistema ideato da Augusto che, concedendo ad alcuni giuristi lo ius respondendi ex auctoritate principis, aveva consentito che il diritto si espandesse progressivamente attraverso l'opera creatrice di alcuni esperti scelti dall'imperatore stesso. Adriano sostituì al gruppo di giuristi isolati frutto dello schema augusteo un consilium principis che contribuì alla progressiva burocratizzazione di questa figura, togliendole l'indipendenza residuata.
Durante le sue guerre di conquista della Dacia (101-106) e della Parthia (114-117), questo imperatore apportò all'esercito importanti modifiche, istituendo la carica di Praefectus Mesopotamiae;
introdusse l'uso del contus per le unità di cavalleria ausiliaria, anche costituendo un reparto di cavalieri su dromedari ed arruolando nella cavalleria romana reparti di Daci.
La speciale "guardia del corpo" voluta da Augusto e poi sciolta da Galba, reclutata tra le popolazioni germaniche dei Batavi (corporis custodes), fu ricostituta da Traiano, questa volta organizzata in turmae, comandate da decurioni, il cui primo ufficiale era un tribunus militum.
È forse a questo imperatore o alla precedente dinastia dei Flavi che si deve l'istituzione degli Equites singulares Augusti, in numero di 1.000 cavalieri (o forse 500). Erano comandati da decuriones, a loro volta sottoposti ad un tribunus militum in qualità di comandante in capo, che rispondeva poi al prefetto del Pretorio. Furono infine alloggiati, prima in un campo sul Celio, poi nei pressi del Laterano.Adriano
Quest'ultimo istituì i primi numeri (reparti di ausiliari che conservavano i propri usi e caratteristiche militari, forniti dai "regni Clienti");
fece fortificare il limes in Britannia con la costruzione del vallo di Adriano, un muro in pietra dotato di fossato antistante e tutta una serie di forti e fortini ausiliari;
Molte delle monete di Nerva celebrarono anche alcuni provvedimenti amministrativi o fiscali come i frequenti congiaria o l'abolizione della vessatoria imposta sui Giudei (il Fiscus iudaicus) oppure i nuovi sgravi fiscali sulla circolazione dei veicoli in Italia.Traiano favorì il ripopolamento di liberi contadini nella penisola, investendo capitali e fornendo ai coloni i mezzi per il sostentamento e il lavoro nei campi; in cambio i coloni si impegnavano a versare una parte dei raccolti come saldo del debito. Questo sistema, noto come colonato, aveva bisogno del controllo da parte dello Stato affinché potesse funzionare. Da un lato bisognava impedire che gli esattori delle imposte depredassero i coloni o che i latifondisti esigessero più del dovuto riducendo alla miseria e alla semischiavitù i contadini; dall'altro bisognava difendere i coloni dai briganti e gli invasori che avrebbero potuto devastare le terre costringendoli all'abbandono delle campagne e a riversarsi in città lasciando le terre incolte. Per ovviare al declino dell'agricoltura italica impose ai senatori di investire in Italia almeno un terzo dei loro capitali. Pose dei limiti all'emigrazioni dalla penisola, tentando di incentivare la presenza del ceto imprenditore e della manodopera in un'Italia che stava perdendo la sua centralità e che stava per avviarsi ad una fase di declino. Traiano fece bruciare i registri delle tasse arretrate (raffigurato in quest'atto nei Plutei della Curia) per alleggerire la pressione fiscale sulle province e abolì alcune tassazioni che gravavano sui provinciali e gli italici; poté così creare una sorta di cassa risparmio popolare che concedeva prestiti ai piccoli contadini e imprenditori romani che beneficiarono così di larghe concessioni; vennero poi favorite le prime cooperative e associazioni dei mestieri.
I problemi economici vennero risolti con le campagne militari, che avevano il doppio intento di pacificare i confini e reperire l'oro e l'argento necessari per le costruzioni, le riforme e per colmare il deficit economico degli imperatori precedenti. Il suo successore, Adriano, si trovò a reggere le sorti di un impero economicamente in attivo. La conquista dei territori della Dacia, a nord del limes danubiano, portarono alla creazione della nuova provincia di Dacia, con capitale la città di nuova fondazione di Colonia Ulpia Traiana Augusta Dacica Sarmizegetusa (probabilmente sul tracciato del vecchio campo militare di Traiano). Si narra che la conquista fruttò a Traiano un enorme bottino, stimato in cinque milioni di libbre d'oro (pari a 226 800 kg) e nel doppio d'argento. In effetti Traiano sembra abbia ricevuto da questo immenso bottino circa 2.700 milioni di sesterzi, cifra nettamente più elevata dell'intera somma sborsata da Augusto e documentata nelle sue Res Gestae Divi Augusti. Oltre a ciò, la conquista contribuì ad un aumento permanente delle entrate nelle casse dello Stato grazie alle miniere della Dacia occidentale che furono riaperte sotto la sorveglianza dei funzionari imperiali. Il beneficio fu comunque solo momentaneo. Alla lunga, la conclusione della politica espansionistica che fece mancare le usuali risorse del bottino di guerra, la diminuzione della moneta circolante (la produzione delle miniere era inferiore alla richiesta di metalli preziosi), la scarsità e quindi l'aumento del prezzo di mercato degli schiavi, resero le spese sempre più insostenibili, mentre la pressione fiscale si rivelava inefficace. Lo Stato conosceva un solo mezzo di intervento che non aumentava ulteriormente la pressione fiscale: la svalutazione della moneta, tramite la riduzione di peso delle monete (il primo ad operare in tal senso fu Nerone, al fine di poter meglio sostenere la sua personale politica di prestigio e di grandi spese). La conseguenza, evidente in tutta la sua drammaticità nel corso del Tardo Impero, sarà un'inflazione galoppante.
Ancora Traiano, a parte la distribuzione dei soliti congiaria, introdusse nuovi provvedimenti amministrativi o fiscali come una sovvenzione per ragazzi e ragazze bisognosi dell'Italia romana (alimenta Italiae).
Adriano protesse notevolmente l'arte essendo egli stesso un fine intellettuale, amante delle arti figurative, della poesia e della letteratura. Anche l'architettura lo appassionava molto e durante il suo principato si adoperò per dare un'impronta stilistica personale agli edifici via via edificati.
Villa Adriana a Tivoli fu l'esempio più notevole di una dimora immensa costruita con passione, intesa come luogo della memoria, intessuto di citazioni architettoniche e paesaggistiche, di riproduzioni, su varia scala, di luoghi come il Pecile ateniese o Canopo in Egitto.
Anche a Roma il Pantheon, costruito da Agrippa, fu re-instaurato, edificato nuovamente, sotto Adriano e con la forma definitiva che tuttora conserva (non fu semplicemente restaurato). La città fu inoltre ulteriormente arricchita di templi, come il tempio di Venere e Roma e di edifici pubblici.
Sembra che spesso l'imperatore in persona mettesse mano ai progetti il che, secondo Cassio Dione Cocceiano, portò ad un conflitto con Apollodoro di Damasco, architetto di corte ufficialmente investito dell'incarico progettuale. Sempre secondo lo storico, Adriano, infastidito dalla disistima dell'architetto che lo riteneva poco più di un dilettante, sarebbe arrivato al punto da esiliarlo e poi farlo eliminare. Anche in questo caso, come già con Tacito nei confronti di Tiberio, è difficile capire quanto lo storico riferisca fatti reali e non illazioni dettate da animosità nei confronti dell'imperatore.
Adriano, benché sempre secondo Cassio Dione disconoscesse Omero, fu un umanista profondamente ellenofilo nei gusti, amico di filosofi greci come Epitteto. Molto noto è il legame sentimentale con un giovane greco: Antinoo. Nel 130, durante un viaggio in Egitto, Antinoo misteriosamente cadde nel Nilo e morì. Sulla sua morte furono sollevati molti dubbi ma la questione rimarrà per sempre oscura e non si può escludere che si sia trattato di suicidio o omicidio.
Travolto dal dolore, Adriano, in onore del defunto, fondò la città egiziana di Antinopoli, nella quale fece edificare un tempio dedicato al culto di Antinoo divinizzato, assimilato al dio egizio Osiride. Per il resto della vita Adriano commissionò centinaia (se non migliaia) di statue di Antinoo. La passione e la profondità dell'amore di Adriano furono mostrate in busti e statue rinvenuti ovunque in Europa, che rappresentano un ragazzo dal fascino malinconico, caratterizzato da un volto tondo con guance piene prive di qualsiasi peluria, labbra sensuali, e folta capigliatura a grosse ciocche mosse che ricoprono le orecchie.
Se l'Imperatore Domiziano, perseguitò letterati e filosofi, il nuovo princeps Nerva (96-98) e poi il "figlio adottivo" Traiano (98-117), cercarono di evitare l'eccessivo autoritarismo del periodo precedente. Posero fine alle azioni persecutorie nei confronti dell'ordine senatorio ed a quelle delatorie che aveva messo in atto Domiziano. Rinunciarono ad essere adorati come dominus et deus; sostituirono il principio dinastico con quello dell'adozione del migliore, quale successore nella carica di Imperatore. Ciò si tradusse in una maggiore libertà di espressione per i letterati (libertas) e in una politica di maggior moralità. I due nuovi imperatori furono, infatti, esaltati da scrittori e poeti, che condannavano invece la tirannia di Domiziano e si accontentavano del nuovo corso riconoscendo nel nuovo princeps un'autorità maggiormente liberale, come è possibile riscontrare in Plinio il giovane nel suo Panegirico di Traiano o in Tacito nella prefazione della De vita et moribus Iulii Agricolae. In Tacito ed in Giovenale, entrambi di stirpe italica, emerge però un fattore pessimistico, che vedeva nel presente un'eccessiva ascesa al potere di classi sociali provinciali (lo stesso Traiano era di origine ispanica), resosi necessario per la struttura cosmopolita dell'Impero romano, a danno degli Italici e delle loro antiche tradizioni. I due letterati ritenevano che questo rimescolamento di valori e genti, avrebbe condotto ad una ben più grande crisi della moralità e della dignità romana, che poi si verificò nei secoli a venire, in particolare con il III secolo.
Sotto Traiano l'Impero tornò ad impegnarsi a migliorare le condizioni di vita del populus romanus, cominciando a rafforzare la viabilità lungo le principali vie di comunicazione che si diramavano dall'Urbe (come la via Traiana, che iniziava presso un arco a lui dedicato a Benevento); costruendo ex novo un nuovo porto esagonale nella zona di Fiumicino, oltre ad un nuovo acquedotto ed un nuovo complesso termale presso il Colosseo; ricostruendo ed ampliando il Circo Massimo; rinnovando il centro della città di Roma con la costruzione di un immenso foro (con la colonna commemorativa delle guerre daciche) e dei mercati ad esso contigui, avvalendosi dell'architetto Apollodoro di Damasco.
Ad Adriano si deve il picco dell'attività edilizia a Roma antica. Dal 123 si registra l'uso di indicare sul mattoni la data consolare, segno di un'attività delle fornaci particolarmente intensa. Ad Adriano e ai suoi immediati successori si devono il Pantheon nel suo attuale aspetto e la costruzione di un Mausoleo, oggi trasformato in Castel Sant'Angelo ed il tempio di Adriano, inserito più tardi nel palazzo della Borsa. La Villa Adriana fu una vera e propria reggia suburbana. Ma ancora più importante fu la costruzione di interi quartieri con insulae a più piani, come nella VII regione ad est della Via Lata: l'idea dell'aspetto di queste zone si può avere dagli scavi di Ostia antica, presso l'antico porto di Roma. Più nel dettaglio:
Apollodoro di Damasco completò la serie dei Fori imperiali di Roma, con il vastissimo Foro di Traiano, dalla pianta innovativa, priva di tempio all'estremità, per permettere il capace funzionamento amministrativo, commerciale, giudiziario e politico della capitale dell'impero. Costruito dopo grandiosi lavori di sbancamento, rese disponibili nuovi, grandi spazi e l'ampia basilica Ulpia ne è a testimonianza. Sembra inoltre che fu costruito un arco trionfale allo stesso dedicato su decreto del Senato nel 117, la cui collocazione è incerta. Gli studiosi formularono varie ipotesi sulla sua collocazione, che sembrava più probabile entro il Foro di Traiano stesso, forse quale ingresso monumentale in collegamento con quello di Augusto, o forse come struttura indipendente. Esiste infatti un aureo con la raffigurazione di un arco, a fornice unico e sormontato dal carro trionfale imperiale, scandito verticalmente in cinque sezioni scandite da sei colonne; accanto al fornice centrale sono raffigurate due nicchie con timpano per ciascun lato, dove potevano essere conservate le statue dei prigionieri Daci (presenti oggi nell'arco di Costantino). Il carro trionfale era trainato da sei cavalli e fiancheggiato da trofei con vittorie.
Per sistemare coerentemente il declivio verso il colle Quirinale, nato dal taglio del colle, venne realizzato un ardito complesso, denominato Mercati di Traiano, che seppe sfruttare articolatamente lo spazio disponibile, con più livelli e un organico complesso di uffici e spazi amministrativi. Verso il Colosseo, sui resti della Domus Aurea di Nerone (a pochi anni dal suo incendio del 104) furono edificati nuovi impianti termali (inaugurati il 22 giugno del 109). Furono le prime "grandi terme" di Roma e all'epoca infatti erano il più grande edificio termale esistente al mondo. Venne costruita, sempre sotto Traiano, la Basilica Argentaria, che fiancheggiava il tempio di Venere Genitrice nel Foro di Cesare, e che serviva a sistemare le pendici del Campidoglio dopo il taglio per l'eliminazione della sella montuosa che collegava questo al Quirinale. La ricchezza ottenuta, pertanto, con le campagne militari vittoriose in Dacia permise il rafforzarsi di una classe media, che diede origine a una nuova tipologia abitativa, con più abitazioni raggruppate in un unico edificio, sempre più simili alle ricche case patrizie.
Dopo un grave incendio sotto Domiziano, la ricostruzione del Circo Massimo, probabilmente già iniziata sotto questo imperatore, venne completata da Traiano nel 103: a quest'epoca risalgono la maggior parte dei resti giunti fino a noi. Sono ricordati ancora restauri sotto Antonino Pio, Caracalla e Costantino I.
E sempre a Traiano si devono due opere di ingegneria idraulica: la costruzione di un nuovo acquedotto nel 109, l'aqua Traiana, con parziale riutilizzazione del condotto dell'Aqua Alsietina, raccolgiendo le acque di sorgenti sui monti Sabatini, presso il lago di Bracciano (lacus Sabatinus) e la cui lunghezza complessiva era di circa 57 km e la portata giornaliera di circa 2.848 quinarie, pari a poco meno di 118.200 m³; un nuovo porto, detto di Traiano, sempre progettato da Apollodoro di Damasco, più funzionale e più arretrato rispetto a quello di Claudio, i cui lavori durarono dal 100 al 112, con la creazione di un bacino artificiale di forma esagonale (con lati di 358 m, profondo 5 m ed una superficie complessiva di 32 ettari e 2000 metri di banchine), collegato ad Ostia con un nuovo canale ed una strada a due corsie.
Il capolavoro dell'epoca di Adriano e dell'architettura romana in generale è il Pantheon, ricostruito dopo un incendio del 110 (i bolli sui mattoni confermano il periodo tra il 115 e il 127) secondo una nuova pianta circolare che comprendeva una vasta aula coperta dalla cupola emiciclica, il cui diametro corrisponde all'altezza dell'edificio. Col Pantheon è chiara la divergenza tra architettura greca e romana: la prima si rivolge essenzialmente all'esterno degli edifici, la seconda mette al centro gli spazi interni. Non si conoscono esempi in Grecia della tipologia architettonica del Pantheon (edificio a base circolare con pronao colonnato organicamente articolato), mentre si hanno forse tracce a Roma in epoca republicana (il tempio B del Largo Argentina).
Grandioso era il tempio di Venere e Roma nel Foro Romano, disegnato dallo stesso imperatore (e criticato da Apollodoro di Damasco, architetto di Traiano).
La villa Adriana di Tivoli fu un'altra grande opera di Adriano, dove la sua passione architettonica poté trovare un campo d'azione libero. Alcune parti del complesso hanno forme particolarmente originali e ardite, sviluppando i modelli passati e anticipando alcune soluzioni dei due secoli successivi. Per esempio la sala a cupola della Piazza d'Oro non ha altri esempi di paragone nel mondo antico: nemmeno nella Domus Aurea si arrivò a espressioni così estreme, nate forse dalle intuizioni libere del sovrano e sviluppate dagli ottimi costruttori.
Opposto idealmente al mausoleo di Augusto, Adriano fece realizzare sulle sponde del Tevere il proprio mausoleo, oggi Castel Sant'Angelo, con l'annesso ponte Elio che serviva a collegarlo alla riva sinistra.
La colonna spiraliforme coperta da rilievi fu una novità assoluta nell'arte antica e divenne il punto di arrivo più all'avanguardia del rilievo storico romano. Nella Colonna Traiana si assiste per la prima volta nell'arte romana a un'espressione artistica nata legittimamente autonoma in ogni suo aspetto (anche se culturalmente ben ancorata al ricco passato). L'artista del fregio della colonna aveva infatti assimilato appieno l'arte ellenistica (e classica) sviluppandola ulteriormente nel solco della narrazione storica romana, con motivi tratti dall'immediatezza della vita.
I fenomeni artistici dell'epoca di Adriano furono per lo più circoscritti, nella loro peculiarità stilistica, ai monumenti ufficiali o a quelli sorti nell'immediata influenza della corte imperiale, a differenza dei periodi immediatamente precedenti (epoca flavia e traianea), i quali interessarono invece più strati sociali e un territorio più vasto, per via delle mutate condizioni di vita della popolazione romana e provinciale. In questo periodo l'arte romana sviluppò un recupero classicista, legato al gusto e agli interessi del solo sovrano, uomo estremamente colto e raffinato, artista dilettante (pittore e architetto), poeta, letterato, filelleno nel sentimento e nell'indirizzo politico.
Il classicismo adrianeo si discostò nettamente dal recupero classico dell'arte augustea (neoatticismo), più freddo e accademico, essendo anche ormai la società romana profondamente cambiata dai tempi del primo imperatore. Sotto Adriano infatti Roma aveva ormai consolidato una società articolata, una cultura propria e un livello artistico notevole e indipendente, non era più ai primi passi e non aveva quindi più bisogno del rigido sostegno degli artisti ateniesi come era avvenuto a cavallo tra il I secolo a.C. e il I secolo d.C. L'amore verso la Grecia classica di Adriano va comunque collocato nell'ambito dell'interesse privato del princeps, non fu un evento di largo raggio che suscitò una vera e propria problematica artistica (un "rinascenza" o "rinascimento"), e svanì con la scomparsa del protagonista. Per questo le opere adrianee, soprattutto nella scultura, sono piacevoli, delicate, nostalgiche, tecnicamente ineccepibili, superiori per inventiva e resa delle opere ripetute programmaticamente nel neoatticismo, ma sono comunque esangui, carenti dal punto di vista del contenuto.
Il classicismo adrianeo era però anche espressione di un programma politico preciso, legato a un avvicinamento del sovrano (e quindi di Roma) alle province di cultura ellenica, prendendo invece le distanze da quelle più distanti e irrequiete (Mesopotamia, Armenia e Arabia), come documentano anche i suoi frequenti viaggi.
Volendo fare un paragone con l'arte moderna, se l'arte augustea ebbe un'attitudine verso la Grecia che potrebbe definirsi una sorta di "neoclassicismo", quella adrianea fu invece un "romanticismo".
Prima che lo studio dell'arte romana venisse liberato dai pregiudizi accademici di stampo neoclassico, l'arte adrianea, assieme a quella dell'epoca di Augusto, erano gli unici periodi ai quali gli studiosi riconoscevano un certo interesse e valore, pur nella generale impostazione di "decadenza" dell'arte dopo la fine del periodo classico greco. Nonostante ciò, la valutazione che si dava dell'arte adrianea era sostanzialmente errato, essendo focalizzato più sulla trasmissione del canone classico che sul contesto dell'epoca. Questa impostazione venne superata dalla Scuola viennese di storia dell'arte.
Negli ultimi anni del regno di Traiano (114-116) venne eretto ad Atene, sulla sommità della collina davanti all'Acropoli, il monumento sepolcrale di Giulio Antioco Philoappos, discendente della dinastia dei Seleucidi e che aveva ricoperto vari incarichi pubblici ad Atene. L'architettura si ispira a modelli siriaci, della Commagene e della Licia, con modanature di tipo attico e un fregio che mostra una relazione con i rilievi storici in uso a Roma: ciò dimostra l'unità e il reciproco scambio culturale ormai attivo tra Roma e le province, anche quelle più progredite.
In Dacia vennero costruite poderose infrastrutture per le campagne militari, tra le quali resta il grandioso Ponte di Traiano sul Danubio, il più lungo ponte in muratura mai costruito. Venne eretto anche un grande monumento commemorativo per i caduti nelle guerre e la celebrazione la vittoria finale, il Tropaeum Traiani, presso la cittadina rumena di Adamklissi. Esso è circolare, secondo il modello funerario italico-romano, come rilievi sulle metope del fregio e i merli del coronamento, particolarmente interessanti perché dimostrano che le maestranze locali usarono modelli iconografici provenienti da Roma. La critica ha talvolta datato erroneamente questi rilievi all'epoca costantiniana o addirittura medievale: in verità essi sono un'eloquente testimonianza di come l'arte tardoantica si ispirò profondamente all'arte provinciale e plebea.
Adriano fece intraprendere la costruzione di almeno qualche edificio in quasi ciascuna delle città toccate dai suoi frequenti viaggi, come ci tramanda il suo biografo. Le opere più rilevanti interessarono Atene, città d'elezione di Adriano, dove venne completato l'Olympeion, venne innalzata una biblioteca monumentale (con 10 colonne in marmo pavonazzetto e pareti incrostate di marmi preziosi), il tempio di Hera e di Zeus Panellenios, un Pantheon e altri edifici. Lungo le mura cittadine fece costruire un arco a suo nome, dal disegno mistilineo ispirato all'ellenismo.
Il Citrus bergamia Risso o bergamotto ha una ampia letteratura scientifica che ne testimonia le notevoli proprietà di fitoterapico.
Essenza defurocumarinizzata: (su parti non escoriate) miscelato tra 1% e il 5% in vaselina o alcool, come blando anestetico locale per lenire i dolori reumatici e da contusione.
Essenza defurocumarinizzata: può essere usata pura come lenitivo naturale ed in miscela al 10% con l'alcool etilico come forte disinfettante. Gli estratti flavonoidi di Citrus bergamia mostrano notevole attività antibatterica sui batteri Gram-negativi Escherichia coli, Pseudomonas putida, Salmonella enterica, sui batteri Gram-positivi Listeria innocua, Bacillus subtilis, Staphylococcus aureus, Lactococcus lactis ed anche sul lievito Saccharomyces cerevisiae.
Le concentrazioni minime inibenti delle frazioni e dei flavonoidi puri, neoesperidina, esperetina (aglicone), neoeriocitrina, eriodictiolo (aglicone), naringina e naringenina (aglicone), sono risultati essere nell'intervallo da 200 a 800 mcg/ml−1. La buccia di bergamotto è quindi una potenziale fonte di antimicrobici naturali attivi contro diversi batteri.
Il Citrus bergamia Risso o bergamotto, ha mostrato un notevole grado di attività ipocolesterolemizzante e antiossidante  sui ROS, ciò per la presenza di alcuni flavanoni che possono agire come statine naturali.
Infatti, il Citrus bergamia si differenzia dagli altri agrumi per il particolarmente elevato contenuto di alcuni composti. La sua attività ipolipemizzante è attribuita a diversi flavonoidi, ma gli esatti meccanismi coinvolti nella sua capacità di ridurre i lipidi circolanti nell'uomo rimangono poco chiari.La neoesperidina (PHN) contenuta nel Citrus bergamia mostra di ridurre, in un modello animale (topo), significativamente il glucosio a digiuno, la glicemia, e le proteine sieriche glicosilate, insieme ai trigliceridi sierici, colesterolo totale e il livello di leptina serica.
L'attivazione della via AMPK e la regolazione dei suoi geni bersaglio, tra cui SCD-1, FAS, e Acox, può giocare un ruolo importante negli effetti ipoglicemici e ipolipemizzanti della neoesperidina in vivo, essa può avere un grande potenziale nella prevenzione del diabete e delle sue complicanze.Nel 2007 ricercatori giapponesi hanno dimostrato su topi, che l'esperetina e la naringenina hanno l'effetto fisiologico di aumentare l'ossidazione epatica degli acidi grassi attraverso una sovra-regolazione (upregulation) dell'espressione genica degli enzimi coinvolti nella beta-ossidazione dei perossisomi nei topi. Ciò può spiegare la capacità di questi flavonoidi nell'abbassare i livelli di trigliceridi, colesterolo, fosfolipidi e acidi grassi liberi.I flavonoidi coniugati: brutieridina e melitidina sono stati recentemente estratti dal bergamotto e identificati come analoghi strutturali delle statine, hanno infatti la stessa relazione struttura-attività delle statine. Come queste sono capaci di ridurre la concentrazione dell'enzima chiave HMGR (3-Hydroxy-3-methylglutaryl-CoA Reductase).Su ratti si è visto che estratti di Citrus bergamia  hanno inibito l'attività della HMG-CoA reduttasi e migliorato la vasodilatazione reattiva;  suggerendo così un approccio fitoterapico efficace nella lotta contro i disturbi iperlipemici e nell'iperglicemia.
In alcuni pazienti, specie quelli con sindrome metabolica non riescono a raggiungere con la terapia con statine, i loro obiettivi di colesterolo LDL raccomandati, inoltre, vi possono essere molti effetti collaterali gravi.
Ciò ha spinto nel 2013 ricercatori, dell'Università degli Studi Magna Græcia di Catanzaro dell'Università di Roma Tor Vergata e dell'IRCCS San Raffaele di Roma, a dimostrare che nelle iperlipemie miste l'associazione tra una statina e gli estratti di Citrus bergamia (CBF) è in grado di far raggiungere il target lipidico al paziente dislipemico.  L'associazione si è mostrata più efficace della sola statina «nel ridurre i biomarcatori utilizzati per rilevare il danno ossidativo vascolare, suggerendo un multi-azione maggiore potenziale di BPF in pazienti in terapia con statine.»
I biomarcatori di danno vascolare ossidativo valutati dai ricercatori sono stati: malondialdeide, ossiLDL recettore LOX-1 e fosfoPKB. Inoltre, secondo gli autori, della sperimentazione condotta su 77 uomini, l'associazione statina e Citrus bergamia estratti è utile per ridurre i dosaggi utili della statina, limitandone così i frequenti ed importanti effetti collaterali.Una ulteriore conferma clinica è data dalla somministrazione, in 80 soggetti, di 150 mg/die di un preparato in succo di frutta a base di estratti di Citrus bergamia (Bergamot fruit juice). Questo ha migliorato in modo altamente significativo, dopo 6 mesi, il profilo lipidico e il profilo lipoproteico.
Altri ricercatori suggeriscono un approccio di combinazione tra vari fitoterapici con meccanismi differenti e complementari e verosimilmente sinergici tra loro. Tra questi si suggeriscono per ridurre l'assorbimento dei lipidi dal intestino e/o aumentare la loro escrezione le fibre solubili, gli steroli vegetali, e i probiotici vitali.
Altri sono capaci di migliorare la captazione epatica di colesterolo tra questi la berberina, le proteine di soia.
Altri ancora sono capaci di inibire idrossi-Metil-Gglutaril coenzima A reduttasi e di conseguenza la sintesi epatica del colesterolo tra questi: la monacolina, il policosanolo, allicina, le proteine della soia e il bergamotto.
 Giovanni Dugo e Ivana Bonaccorsi, Citrus bergamia: Bergamot and its Derivatives, CRC Press, 23 agosto 2013, ISBN 978-1-4398-6227-8.
 Robert Tisserand e Rodney Young, Essential Oil Safety: A Guide for Health Care Professionals, Elsevier Health Sciences, 2 dicembre 2013,  pp. 212–, ISBN 978-0-7020-5434-1.
 Niir Board, The Complete Technology Book of Essential Oils (aromatic Chemicals), National Institute Of Industrial Re, 2003*,  pp. 175–, ISBN 978-81-7833-066-2.
Scareglia (in dialetto locale "Scarèa", in dialetto ticinese "Scaréa") è una frazione del comune svizzero di Lugano, nel Canton Ticino (distretto di Lugano). Fa parte del quartiere di Val Colla.
Già comune autonomo, nel 1956 è stato accorpato agli altri comuni soppressi di Colla, Insone, Piandera e Signôra per formare il nuovo comune di Valcolla, il quale a sua volta nel 2013 è stato aggregato agli altri comuni soppressi di Bogno, Certara e Cimadera per formare il nuovo quartiere di Lugano denominato Val Colla.
Ogni famiglia originaria del luogo fa parte del cosiddetto comune patriziale ed ha la responsabilità della manutenzione di ogni bene ricadente all'interno dei confini della frazione. L'ufficio patriziale, rieletto il 26 aprile 2009, è presieduto da Angelo Petralli.
 Maurizio Cattaneo, Alberto Gandolla, Valcolla, in Dizionario storico della Svizzera, 18 gennaio 2017. URL consultato il 29 ottobre 2017.
Il Marchio Rosso è un manufatto immaginario presente nel primo episodio della serie Dead Space. È la causa diretta della nascita dei Necromorfi.
È accertato che i Marchi sono manufatti di origine sconosciuta, probabilmente aliena, che sono stati replicati dagli uomini. Oltre a contenere un codice universale per la lettura del DNA, pare che abbiano dei poteri telepatici in grado di condurre alla pazzia i soggetti con un'intelligenza meno sviluppata tramite un rumore fortissimo, o di fornire una sorta di codice agli altri. I Marchi emettono un segnale a spettro che è capace di rimodellare qualsiasi tipo di DNA e di migliorarlo; Nelle strutture biologiche, questo permette la rielaborazione completa di un organismo, rendendolo più forte e mutando drasticamente la sua struttura. Questo porterebbe alla nascita dei Necromorfi. Ogni Marchio è geneticamente perfetto e quindi inattaccabile dalle armi convenzionali. L'unico modo per danneggiarli o ridurli in frammenti è un'esplosione particolarmente potente, come quella nucleare.
Il Marchio Rosso fu trovato per la prima volta sulla Terra, nel cratere dell'asteroide che colpì il pianeta all'epoca dei dinosauri, in Sudamerica. 
Sarebbe poi stato replicato dalla mano dell'uomo e nascosto su Aegis VII centinaia di anni prima degli avvenimenti del videogioco. Alcuni riferimenti però rivelano che il Marchio Rosso potrebbe essere stato posto sul pianeta intenzionalmente e che la catastrofe della Ishimura sarebbe stata solo un esperimento per accertare i poteri del manufatto.
Dopo diverse peripezie viene ritrasferito sul pianeta dall'ingegnere spaziale Isaac Clarke e distrutto nell'esplosione del pianeta stesso. Alcuni suoi frammenti sopravviveranno alla detonazione e uno di essi verrà recuperato e studiato da Nolan Stross, che però verrà condotto alla follia e causerà la strage della USG O'Bannon, fatti narrati nel cortometraggio animato Dead Space: Aftermath.
Eva Luna è un romanzo di Isabel Allende, pubblicato nel 1987. In Italia il romanzo è apparso nel 1988, nella traduzione di Angelo Morino.
Alcuni missionari trovano una bambina abbandonata e decidono di chiamarla Consuelo. Quando Consuelo diventa troppo grande per stare con i missionari, viene mandata a lavorare come cameriera presso l'abitazione del Professor Jones, un imbalsamatore. Consuelo si appassiona in modo particolare alla lettura prendendo di nascosto i volumi presenti nella fornitissima libreria del professore. Dopo qualche anno, il professore assume un giardiniere indiano. Quando questi rimane quasi in fin di vita a causa del morso di una vipera, Consuelo si innamora di lui e dalla loro unione nasce una bambina. Consuelo decide di chiamare la bimba Eva Luna (il padre apparteneva al popolo della luna). 
Durante l'infanzia Eva Luna resta particolarmente affascinata dai racconti della madre. Dopo qualche tempo, il giorno della vigilia di Natale, la madre muore, soffocata da un osso di pollo. Eva Luna viene quindi affidata alla sua madrina, ovvero la "mammana" che aveva aiutato Consuelo a partorire. Poco dopo muore anche il professore Jones. La madrina, non potendo più mantenere la bambina, è costretta a far lavorare Eva Luna come cameriera presso una famiglia. Qui Eva incontra Elvira che sarà come una nonna per lei. In questa nuova abitazione Eva Luna racconta a tutta la servitù le stesse storie che le raccontava la madre. 
Un giorno, Eva reagisce malamente alle provocazioni della padrona e le strappa la parrucca. Pensando di averle strappato il cuoio capelluto, la bambina scappa dalla casa spaventata ed inizia a vagare per la città. Per caso la ragazza conosce una ragazzino poco più grande di lei, chiamato Huberto Naranjo. Per qualche giorno i due vivono insieme come vagabondi. Alcuni giorni dopo però la ragazza ritorna dalla madrina e la donna la riporta dalla padrona. Un giorno, casualmente, la ragazza rincontra Huberto che la porta a vivere in un'altra casa. Qui Eva Luna conosce Melecio un ragazzo che si sente donna. 
Dopo qualche anno la ragazza viene adottata da Riad Halabì e dalla moglie Zulema, una donna il cui unico obbiettivo è il denaro e che rifiuta i baciare e di guardare il marito a causa del suo problema (labbro leporino). Quest'ultima si innamora del cugino di Riad, che però la rifiuta. La donna allora si suicida. Eva Luna vene accusata della morte di Zulema, ma Riad, che aveva scoperto la verità, la difende e riesce a non farla imprigionare. Eva Luna e Riad vivendo fianco a fianco per molto tempo si innamorano ma Riad, dopo una notte di amore, decide di allontanare Eva Luna da sé. La ragazza viene indirizzata verso una nuova abitazione ma decide di non presentarsi. Eva Luna si reca invece in una chiesa dove, casualmente, incontra Melecio che nel frattempo è riuscito a sottoporsi ad un intervento che ha reso il suo aspetto prettamente femminile, ma che non è ancora completo, dal momento che Melecio possiede ancora organi riproduttivi maschili. Melecio ora è un'attrice abbastanza famosa e si fa chiamare Mimì. 
Parallelamente si sviluppa la storia di Rolf Carlé, nato in Austria e figlio del severissimo professore Lukas Carlé, noto per i suoi metodi educativi poco ortodossi e odiato da tutti, persino dalla sua stessa famiglia. Rolf ha poi due fratelli, Jochen, il maggiore, che dopo aver difeso la madre dal padre è costretto a fuggire di casa, e Katharina, ripudiata dal padre a causa del suo handicap - il quale, secondo i dottori, non lascerà alla ragazza molti anni di vita.
Un giorno Lukas viene trovato impiccato in una campagna dove era stato in gita coi propri alunni, che si scoprirà essere i responsabili dell'omicidio. Ma nessuno ha voglia di perseguirli: la moglie è addirittura contenta ma Rolf non è in pace con se stesso, avrebbe voluto partecipare al delitto e non è affatto triste per la morte del genitore. Cade così in depressione, e la madre lo invia in una colonia in Sudamerica a vivere per qualche tempo con lo zio. Questa colonia di emigrati tedeschi è molto chiusa, e la principale attività economica è il commercio data la varietà delle esportazioni. Rolf si rivela ottimo lavoratore, ma viene distratto dalla bellezza delle cugine "profumate di vaniglia e chiodo di garofano" con le quali incontra il piacere della lussuria.
Scoppia la rivolta e Rolf inizierà a creare testimonianze della stessa, fino ad esser poi assunto da Aravena, direttore di un giornale. Ottiene durante la guerriglia dei reportage che potrebbero cambiare l'opinione pubblica, ma non glieli lasciano pubblicare. Si infiltra nella banda di Naranjo, che ne è diventato il capo sotto il soprannome di comandante Rogelio, e là conosce Eva Luna durante i preparativi per l'assalto ad una prigione, dove con un'astuzia Rogelio saprà introdurre delle finte bombe che permetteranno ai suoi compagni incarcerati di liberarsi.
Eva era oramai diventata sceneggiatrice di teleromanzi e, per evitare la censura, scrive un teleromanzo per raccontare la guerriglia, riuscendo nell'intento finché il colonnello se ne accorge. Egli le propone una tregua per i suoi "amici guerriglieri", che Eva rifiuta.
Rolf viene redarguito da Aravena, ed esiliato nella Colonia, dove andrà a vivere con Eva che capisce esser la donna della sua vita, dopo le vicissitudini e i rischi passati assieme.
Eva Luna - Narratrice, figlia di Consuelo e di un giardiniere indiano, diventa orfana tra i sei e i sette anni. Talentuosa cantastorie, ha i capelli rossi e si innamora di Rolf alla fine del romanzo.
Huberto Naranjo - amico di Eva per molti anni, è un ragazzo di strada, straccione, nell'arco della storia diventa un combattente nel movimento di guerriglia. Il ragazzo è l'amante di Eva finché questa non si impegna con Rolf.
Consuelo - la madre di Eva, trovata nel mezzo di una giungla dai missionari (quindi anche lei orfana), ha anche i capelli rossi, e dà a Eva il dono della narrazione. muore mangiando un osso di pollo.
Riad Hilabi - uno dei tanti "padroni" di Eva. Riad diventa per lei una figura paterna, Eva vive con lui per molti anni, ha un labbro leporino, e viene conosciuto nel suo villaggio come "il turco". Viene descritto come molto gentile e generoso.
Zulema - moglie di Riad Hilabi, odia Riad perché ha un labbro leporino. Viene descritta come pigra e depressa. Ha una relazione di breve durata con il nipote di Riad, dopo la perdita del quale si toglie la vita
Rolf Carlé - cresce nell'Europa post-seconda guerra mondiale, ha un padre sadico e una madre gentile ma passiva, lascia la sua casa dopo la morte del padre, e va a vivere con la zia e lo zio. In questa casa a sesso a tre con le sue due cugine, diventa infine fotoreporter e filma il movimento della guerriglia (incontra Naranjo in questo modo), si innamora di Eva alla fine del romanzo.
Diverse sono i temi trattati da Allende in questo romanzo, spesso definito romanzo picaresco, perché narra la crescita della protagonista ed eroina, Eva. La sua capacità di raccontare e inventare storie è uno dei suoi doni ed è grazie a questa capacità che Eva è in grado di affrontare l'atmosfera opprimente dell'America Latina, nel periodo che segue la seconda guerra mondiale.
Le storie di Eva intrecciano il realismo magico, cioè la fusione di elementi soprannaturali e temi realistici. Attraverso la capacità di raccontare storie, Eva è in grado di "sfuggire" dalla sua realtà e di costruire la propria visione della società, in modo tale da affrontarla meglio. Descritta come una moderna Scheherazade, la capacità di Eva di raccontare storie la aiuta ad affrontare le difficoltà che molte donne, come lei, affrontano in un ambiente politico tirannico ed esplosivo.
La Allende realizza una critica allo squilibrio di genere che era ed è presente nella maggior parte dei paesi dell'America Latina. Generalmente le donne erano considerate oggetti, entità soggiogate all'egemonia maschile. Attraverso la protagonista Eva, Allende riflette sulle caratteristiche che avrebbero dovuto incarnare tutte quelle donne che cercano di sopravvivere nelle dure condizioni dell'America Latina.
Il nome di Eva è di per sé simbolico. La Luna è il simbolo del potere matriarcale che le donne possiedono. Per molti versi, il personaggio di Eva riflette la stessa Allende e la lotta che ha dovuto combattere dopo che suo cugino, Salvador Allende fu rimosso dall'incarico di Presidente cileno, l'11 settembre 1973.
La colonna sonora vede Neffa al debutto come compositore e Riccardo Eberspacher (che vanta collaborazioni con A.D'Alatri, P.Squitieri, etc...), che creano musiche passionali dal sapore tangheggiante. Il disco contiene alcune rarità contemporanee e vintage, come l'allegra Zoo be zoo be di Sophia Loren e Remedios della cantante romana Gabriella Ferri, inoltre nel disco è compresa la cover di Je suis venue te dire que je m'en vais di Serge Gainsbourg interpreta da Carmen Consoli, già inserita nell'album État de necessité. Musiche registrate e mixate all'"House Recording Studio" di Roma da Simone Ciammarughi. Il disco è stato coordinato per Sony BMG da Marco Cestoni. Il videoclip di Passione è stato diretto da Maria Sole Tognazzi.
Il distretto di Riviera è un distretto del Canton Ticino, in Svizzera. Confina con i distretti di Blenio a nord, di Leventina a nord-ovest, di Locarno a sud-ovest e di Bellinzona a sud, così come con il Canton Grigioni (regione Moesa) a est. Il capoluogo è Riviera, un comune nato nel 2017 dall'aggregazione comunale di Lodrino, Cresciano, Iragna e Osogna. I servizi del distretto, tra cui la Pretura e la Giudicatura di pace, si trovano a Biasca. Fa parte della Regione Tre Valli.
Il distretto di Riviera è il penultimo distretto per superficie (seguito solo dal distretto di Mendrisio) ed il quinto per popolazione del Canton Ticino.
La massima elevazione del distretto è il Torrone Alto (2.950 m). Altre cime includono il Piz di Strega (2.912 m s.l.m.), il Pizzo di Claro (2.727 m), il Mottone (2.692 m) e la Cima di Bri (2.520 m).
Il fiume principale del distretto è il Ticino. Tra gli affluenti che confluiscono nel distretto degni di nota sono il Brenno, proveniente dalla valle di Blenio ed il rio di Lodrino.
Il territorio del distretto è attraversato dall'autostrada A2/E35 Basilea-Chiasso che collega il nord della Svizzera con l'Italia attraverso il San Gottardo, Lugano ed il valico di Brogeda. L'autostrada ha uscite nel distretto a Biasca.
La strada principale 2 attraversa il territorio del distretto da Riviera a Biasca. Da Biasca parte la strada per la Val Blenio ed il Passo del Lucomagno.
I comuni di Cresciano, Iragna, Osogna e Lodrino si aggregano nel 2017 dando vita al Comune di Riviera.
A seguito della nascita della Nuova Bellinzona nel 2017, il comune di Claro passa dal distretto di Riviera al distretto di Bellinzona, in quanto nuovo quartiere della città.
Emilio Motta, Effemeridi ticinesi, ristampa Edizioni Metà Luna, Giubiasco 1991; Idem,Le streghe nella Riviera (1575-1721) con aggiunte sui processi nella Valle Mesolcina, Bollettino storico della Svizzera italiana, anno 1, numero 1, Carlo Colombi, Bellinzona 1879, 13-17; Idem, Ibidem, numero 2, 36-39; numero 3, 49-54; numero 4, 83-87; numero 5, 104-108; numero 6, 134-136; numero 7, 158-161; numero 8, 188-191; numero 9.
Luciano Vaccaro, Giuseppe Chiesi, Fabrizio Panzera, Terre del Ticino. Diocesi di Lugano, Editrice La Scuola, Brescia 2003, 38, 41-43, 56, 61, 332, 360, 363, 405, 406, 434, 436, 437, 445.
L'album è stato pubblicato l'11 dicembre 2001 dalla Interscope Records. I No Doubt iniziarono a lavorare a questo disco effettuando alcune registrazioni a Los Angeles e San Francisco con Philip Steir, per poi viaggiare tra Londra (dove viveva il fidanzato di Gwen, Gavin Rossdale) e la Giamaica, dove incontrano diversi colleghi e produttori. Tra i molti artisti che hanno prodotto o collaborato all'album vi sono infatti Sly & Robbie, The Neptunes e William Orbit. Come risultato di queste collaborazioni, Rock Steady garantisce una miscela di diversi stili musicali: dal dub al pop, passando per la dancehall e la sperimentazione standard.
Al disco hanno collaborato, oltre agli artisti già citati, in diverse vesti Lady Saw e Bounty Killer (performer), Steely & Clevie (produttori), Prince (voce, tastiere, produzione e coautore di Waiting Room), Dr. Dre, Nellee Hooper, Timbaland (produzione), Ric Ocasek (tastiere e produzione), Mark "Spike" Stent (missaggio e co-produzione), David A. Stewart degli Eurythmics (coautore di Underneath It All), Pharrell Williams (coautore di Hella Good), William Orbit (produzione) e Gabrial McNair (clavinet, trombone e tastiere).
Rock Steady è stato pubblicato in due "Special Edition" nell'ottobre 2002, ciascuna delle quali presentava un CD bonus. In un'edizione era presente un CD con le performance acustive live dei brani Underneath It All e Just a Girl, registrate durante un live a Colonia, in Germania. Inoltre era presente anche il video di Underneath It All. Nell'altra special edition era presente un CD con 4 tracce: una versione di Hey Baby con gli Outkast e Killer Mike, Hey Baby (The Homeboy Mix), Hella Good (Roger's Release Yourself Mix), remix di Roger Sanchez vincitore di un Grammy e Ex-Girlfriend" (The Psycho Ex Mix); e tre video (Hey Baby, Hella Good e Underneath It All).
Nel novembre 2003 è stato pubblicato Rock Steady Live, un DVD contenente l'esibizione della band datata 2002.
Rock Steady ha venduto circa tre milioni di copie. L'album ha debuttato alla posizione numero nove della Billboard 200, con 254.000 copie nella prima settimana. Nel 2002 è stato certificato doppio disco di platino dalla Recording Industry Association of America.
Nel 2003 è entrato in nomination ai Grammy Awards come "Miglior album pop". I singoli Hey Baby e Underneath It All si sono aggiudicati un Grammy ciascuno rispettivamente nel 2003 e nel 2004, entrambi nella categoria "Best Pop Performance by a Duo or Group with Vocals". Il remix di Roger Sanchez della canzone Hella Good ha vinto un Grammy come "miglior remix" nel 2003.
Al di fuori degli Stati Uniti, l'album è stato certificato disco di platino in Canada nel settembre 2002 e disco d'argento in Gran Bretagna.
Didi Leoni all'anagrafe Dina (Torino, 26 marzo 1961) è una giornalista e conduttrice televisiva italiana.
Laureata con lode in Semiologia all'Università di Torino, nel 1985 entra nel gruppo Fininvest prima come addetto stampa e poi come redattrice per Nonsolomoda, trasmissione di attualità e costume di Canale 5 a cadenza settimanale. In precedenza era stata per un breve periodo signorina buonasera a Odeon TV.
Nel 1988 passa a Rai Uno per condurre fino al 1991 diversi programmi di informazione e intrattenimento tra cui Porto Matto, Il Sabato dello Zecchino e Big News.
Nel 1992 viene assunta al TG5, allora al debutto, e vi resta fino al 2008. Conduce in video le edizioni delle 13 (spesso in coppia con Fabrizio Summonte) e delle 20 e raggiunge la qualifica di caporedattore coordinamento. Dopo un periodo di congedo dal 2009 è corrispondente speciale da New York per le reti Mediaset.
Nel 2005 ha pubblicato insieme con Renata Jannuzzi il libro Veri uomini però. Regole di stile per maschi contemporanei, edito da Sperling&Kupfer e tradotto anche in portoghese e in russo.
Collabora con l'Istituto Bruno Leoni, la fondazione intitolata alla memoria del padre, filosofo del diritto ed economista di fama internazionale.
I Disorder sono un gruppo musicale hardcore punk formatosi a Bristol, nel Regno Unito, agli inizi degli anni ottanta. Fedeli all'etica anarcho punk del DIY, i Disorder sono una band che si inserisce nel filone anarchico dell'hardcore britannico insieme a band come Crass e Conflict.
La band ha avuto numerosi cambi di formazione durante i circa trent'anni di attività; l'unico componente stabile dal 1983 il cantante e chitarrista Phil "Taf" Lovering, inizialmente entrato nella band come bassista.
WrestleMania è uno degli eventi a pagamento organizzati annualmente dalla WWE nonché il più longevo tra quelli proposti e il più importante, tanto da essere considerato uno dei cosiddetti Big Four (insieme a Royal Rumble, SummerSlam e Survivor Series).
WrestleMania viene spesso chiamata The Grandest Stage of Them All o The Showcase of the Immortals per sottolinearne la longevità e l'importanza: è infatti la manifestazione di wrestling per eccellenza e ha la stessa valenza del Super Bowl per il football americano e delle NBA Finals per il basket. Lottare nell'incontro principale di WrestleMania rappresenta il punto più alto nella carriera di un wrestler.
Nel corso di WrestleMania hanno spesso luogo dei veri e propri dream-match (ad esempio, Hulk Hogan contro The Rock a WrestleMania X8 e John Cena contro The Rock a WrestleMania XXVIII) e in alcune occasioni grandi wrestler del passato tornano a combattere per una sola notte; anche l'ingresso dei lottatori è generalmente più articolato e spettacolare del solito.
WrestleMania, una delle più grandi idee di Vince McMahon, rappresentò una vera e propria rivoluzione nella World Wrestling Federation (WWF) e nel wrestling in generale. Il progetto di McMahon era quello di creare un evento in pay-per-view che potesse diventare, col passare degli anni, una sorta di Super Bowl del wrestling professionistico. L'idea di un evento così non era nuova nel Nord America: la National Wrestling Alliance (NWA) organizzava infatti Starrcade già da qualche anno. McMahon voleva però aumentare sempre di più la fetta di pubblico della WWF: con la prima edizione di WrestleMania, la WWF strinse con MTV un accordo sia per la copertura televisiva che per la programmazione della WWF, dando vita a quella che fu definita la Rock 'n Wrestling Connection. McMahon invitò inoltre nella sua federazione celebrità come Muhammad Ali, Mr. T e Cyndi Lauper per aumentare la pubblicità per WrestleMania, attirando l'attenzione dei media di tutti gli Stati Uniti. Nel primo main event della storia di WrestleMania, datato 31 marzo 1985, Hulk Hogan e Mr. T sconfissero Roddy Piper e Paul Orndorff. La nuova formula di ciò che McMahon riteneva lo Sport Entertainment coincise con un clamoroso successo finanziario della prima edizione di WrestleMania.
WrestleMania 2 si tenne l'anno successivo e si svolse in tre diversi sedi nel paese, ossia il Nassau Veterans Memorial Coliseum a Uniondale (New York), il Rosemont Horizon a Rosemont (Illinois) e la Los Angeles Memorial Sports Arena a Los Angeles (California). Il main event vide Hulk Hogan sconfiggere King Kong Bundy in uno Steel Cage match e mantenere il WWF Championship.
Nel 1987, la WWF aumentò ancora il successo della compagnia producendo ciò che è stato considerato il picco del boom del wrestling degli anni ottanta, WrestleMania III, evento che ha portato 93.173 spettatori, il maggior numero di presenze per un evento al coperto nel Nord America e il più grande numero di spettatori paganti nella storia del wrestling. In quello che fu presentato dalla WWF come "the biggest main event in sports entertainment" si sfidarono il WWF Champion Hulk Hogan e André the Giant, con in palio il titolo detenuto da Hogan. Il match fu vinto da Hogan, che sollevò l'enorme Andrè con una body slam tra il delirio del pubblico e in seguito lo schienò dopo il suo running leg drop. Il match in sé non fu tecnicamente bello, ma rappresentò l'inizio dello sport-entertainment americano e rappresentò per la prima volta la formula "face vs. heel" dove, nonostante l'heel sia imbattibile e domini tutto il match, il face riesce comunque a vincere; anche se oggi questo modo di vedere i match viene criticato, e bene o male è stato superato dalla WWE, resta comunque la base dei match della federazione. Inoltre, questa edizione di WrestleMania venne anche ricordata per l'incontro tra il campione intercontinentale Randy Savage e lo sfidante Ricky Steamboat. Il match, vinto da quest'ultimo, è considerato uno dei migliori match tecnici della storia della WWE.
WrestleMania IV fu caratterizzata dal torneo per incoronare il nuovo WWF Champion. La finale regalò a Randy Savage il suo primo titolo mondiale, che sconfisse nel main event "The Million Dollar Man" Ted DiBiase grazie all'aiuto di Hulk Hogan, che atterrò con una sediata DiBiase. In quel periodo il WWF Championship era stato dichiarato vacante dopo che Andrè the Giant, battendo Hulk Hogan a The Main Event, regalò il titolo proprio a DiBiase, uno dei finalisti del torneo.
L'evento tornò l'anno successivo ad Atlantic City con WrestleMania V, dove nel main event si affrontarono i due ex partner Hulk Hogan e Randy Savage. Hogan si aggiudicò per la seconda volta il titolo del mondo.
Con WrestleMania VI, per la prima volta l'evento si tenne fuori dagli Stati Uniti, ossia allo SkyDome di Toronto, Ontario, Canada. Il main event fu il primo fra due face della federazione e il primo Champion vs. Champion match nella storia di WrestleMania: l'Intercontinental Champion Ultimate Warrior sconfisse il WWF Champion Hulk Hogan. Questo match fu importante quanto il main event di WrestleMania III: se quello infatti aveva stabilito la formula "heel vs. face", questo match "face vs. face" fu il prototipo dei match in cui due beniamini del pubblico, i due più grandi della federazione, si sfidarono in una sorta di "passaggio di testimone": ad ogni modo, nonostante la vittoria, Warrior non fu in grado di essere il volto della federazione, e dovette sempre condividere questo ruolo con lo stesso Hogan e altre superstar.
L'anno dopo l'evento ritornò negli Stati Uniti con WrestleMania VII, più precisamente a Los Angeles. L'evento vide Hulk Hogan affrontare Sgt. Slaughter per il WWF Championship, mentre The Undertaker fece il suo debutto a WrestleMania sconfiggendo Jimmy Snuka. Da allora, Undertaker è rimasto imbattuto in tutti i suoi match a WrestleMania (fino al 2014). Questa striscia d'imbattibilità è stata classificata dal Daily Mirror come "la settima striscia di vittorie nella storia dello sport" (è stata l'unica striscia vincente del wrestling da esser classificata nella lista).WrestleMania VIII e IX sono state le ultime due con Hulk Hogan nel main event: a WrestleMania VIII, Hogan ha affrontato Sid Justice in un match non titolato, mentre a WrestleMania IX l'avversario era Yokozuna, questa volta con in palio il WWF Championship; in entrambe le occasioni ha trionfato Hogan.
La decima edizione dell'evento, ossia WrestleMania X, vide il suo ritorno al Madison Square Garden. L'evento vide la vittoria di Owen Hart sul suo fratello maggiore Bret e un ladder match per l'Intercontinental Championship, in cui Razor Ramon sconfisse Shawn Michaels. Il main event dell'evento vide Bret Hart conquistare il WWF Championship contro Yokozuna.
A WrestleMania XI, considerata da molti la peggiore WrestleMania di sempre, Bam Bam Bigelow venne sconfitto nel main event dal giocatore di football Lawrence Taylor, in un match molto deludente.
La WWF si rifece l'anno dopo puntando tutto sul main event: a WrestleMania XII, Shawn Michaels sconfisse Bret Hart nel primo Iron Man match di 60 minuti della WWF, vincendo così il WWF Championship per la prima volta. L'incontro è considerato uno dei match più tecnici di sempre.
A WrestleMania 13 iniziò l'ascesa di Stone Cold Steve Austin, che ha affrontato Bret Hart in un Submission match vinto da Hart; tuttavia, Stone Cold non si arrese mai, ma svenne chiuso nella Sharpshooter: questo match è considerato uno dei più significativi di sempre. Nel main event, The Undertaker ha sconfitto Sycho Sid, vincendo il suo secondo titolo mondiale.
A WrestleMania XIV, The Undertaker affrontò e sconfisse suo fratello Kane in uno dei match più difficili della carriera del Deadman (Ci sono volute la bellezza di tre Tombstone Piledriver per vincere il match), mentre Stone Cold Steve Austin conquistò per la prima volta il titolo del mondo contro Shawn Michaels, dando così ufficialmente inizio all'Attitude Era. Da ricordare il fatto che nel main event fosse presente il pugile Mike Tyson come "special enforcer" a bordo ring; la sua presenza (ottenuta tramite un milionario contratto a gettone) diede ulteriore visibilità alla compagnia in un periodo di crisi.
L'anno successivo, a WrestleMania XV, Austin sconfisse The Rock riconquistando il WWF Championship. Questo fu il primo di diversi incontri a WrestleMania fra Steve Austin e The Rock, in una rivalità che coinvolse due dei simboli dell'Attitude Era.
A WrestleMania 2000 (che fu l'unica edizione a non avere dei single match) si svolse il primo Triangle Ladder match della storia, che vide sfidarsi Hardy Boyz, Dudley Boyz ed Edge e Christian per i titoli di coppia. Il main event vide il WWF Champion Triple H (con Stephanie McMahon) difendere con successo il suo titolo, divenendo il primo Heel ad uscire dal main event di WrestleMania come vincitore, contro tre sfidanti: The Rock (con Vince McMahon), Mick Foley (con Linda McMahon) e The Big Show (con Shane McMahon), nel primo fatal four-way main event di Wrestlemania.
A WrestleMania X-Seven, considerata da molti la più grande Wrestlemania di sempre e la fine dell'Attitude Era, si affrontarono nel main event i due beniamini delle folle, ossia il "Texas Rattlesnake" Steve Austin e il "People's Champ" The Rock, con il primo che divenne nuovo WWF Champion grazie all'aiuto di Vince McMahon, che nella stessa serata era stato sconfitto da suo figlio Shane in uno Street Fight Match. Altri match furono il secondo TLC Match della storia in cui Edge & Christian sconfissero Hardy Boyz e Dudley Boyz, un match tra Kurt Angle e Chris Benoit e un co-main event tra Undertaker e Triple H. Nel mezzo dello show un'emozionante gimmick battle royal ha fatto tornare indietro nel tempo i fans. WrestleMania X-Seven fu l'apice dell'Era Attitude. Fu anche la prima WrestleMania tenutasi dopo la dissoluzione dell'eterna rivale della WWF, ossia la World Championship Wrestling (WCW), e la fine della guerra del lunedì sera.
WrestleMania X8 fu l'ultima edizione prodotta con la sigla WWF e vide nel main event Triple H sconfiggere Chris Jericho vincendo così il WWE Undisputed Championship. Ma il match che si aspettava di più fu tra il simbolo dell'Era Gimmick, Hulk Hogan, contro il simbolo di quel periodo, The Rock: in uno dei primi match della storia The Rock sconfisse Hogan facendo così un passaggio di testimone, e a fine match Hogan effettuò un turn face. Steve Austin e The Undertaker sconfissero rispettivamente Scott Hall e Ric Flair; questi ultimi, insieme ad Hogan, erano tornati dopo anni in WWF dopo il fallimento della WCW dell'anno precedente. Fu quindi l'inizio della Ruthless Aggression Era.
WrestleMania XIX vide l'ultimo match di Steve Austin, in cui Stone Cold affrontò The Rock per la terza volta a WrestleMania, finendo la loro lunga faida con una sconfitta dopo due vittorie a WM. Hulk Hogan sconfisse Vince McMahon e Shawn Michaels partecipò alla sua prima WrestleMania dopo cinque anni, sconfiggendo Chris Jericho. Venne difeso per la prima volta il World Heavyweight Championship, con il campione Triple H che difese con successo la cintura contro Booker T, mentre nel main event della serata Brock Lesnar sconfisse Kurt Angle vincendo così il WWE Championship, ma infortunandosi al collo; questa Wrestlemania è ritenuta una delle più belle di sempre.
La World Wrestling Entertainment celebrò la ventesima edizione di WrestleMania al Madison Square Garden con WrestleMania XX. Nei primi due main event della serata, l'evento vide la difesa del WWE Championship da parte del campione in carica Eddie Guerrero su Kurt Angle, e il ritorno di The Undertaker con la gimmick del "Deadman" e la sua vittoria contro Kane. Nella card ci fu anche l'incontro fra The Rock e Mick Foley contro Batista, Randy Orton, e Ric Flair dell'Evolution, e il match fra Brock Lesnar e Bill Goldberg con Steve Austin come arbitro speciale. Questo match deluse moltissimo e viene definito come uno dei più brutti di sempre. L'evento vide l'ultimo match di The Rock fino alle Survivor Series del 2011, l'ultimo di Lesnar fino ad Extreme Rules 2012 e l'ultimo match in WWE di Goldberg fino alle Survivor Series del 2016. Fu reintrodotta in questa occasione l'WWE Hall of Fame, con una cerimonia annuale indotta la sera prima di WrestleMania. Nel terzo e ultimo main event della serata venne organizzato il primo triple threat main event di Wrestlemania della storia: Shawn Michaels vs Triple H vs Chris Benoit per il World Heavyweight Championship. In uno dei match più emozionanti della storia, in cui la folla prese parte viva all'incontro esultando per Benoit, quest'ultimo si aggiudicò il titolo e dopo il match festeggiò con l'amico Eddie Guerrero che intanto aveva difeso con successo il suo WWE Title contro Kurt Angle. I due amici festeggiarono la loro vittoria a Wrestlemania XX entrambi da campioni del mondo circondati da coriandoli, in uno dei momenti più emozionanti della Ruthless Aggression Era e di Wrestlemania.
A WrestleMania 21 fu introdotto il Money in the Bank ladder match, ossia un six-man ladder match con in palio una valigetta sospesa sul ring contenente un contratto che garantiva al partecipante del match (in quell'edizione solo di Raw) una shot al titolo del mondo da incassare in qualsiasi istante e in qualsiasi luogo entro la WrestleMania dell'anno successivo: al termine di un match spettacolare, Edge vinse, avendo la meglio su Chris Jericho, Chris Benoit, Christian, Shelton Benjamin e Kane. Nei main event il WWE Championship e il World Heavyweight Championship passarono rispettivamente nelle mani di John Cena e Batista che sconfissero John "Bradshaw" Layfield e Triple H nei loro match. Mentre il main event per il World Title rispettò le aspettative anche più del dovuto (con Batista che causa addirittura un cruento bladejob a Triple H), l'incontro per il WWE Championship deluse molto in termini di spettacolarità e longevità, e nonostante la vittoria finale di Cena il match era risultato un incontro a senso unico ovvero totalmente dominato dall'ex campione JBL. L'evento vide anche il ritorno di Stone Cold Steve Austin dopo un anno di pausa, mentre Kurt Angle sconfisse Shawn Michaels in un bellissimo match inter-promozionale.
Il Money in the Bank ladder match si tenne anche a WrestleMania 22 come un six-man interpromotional match dove il vincitore avrebbe conquistato una shot per uno dei due titoli del mondo a sua scelta: il match venne vinto da Rob Van Dam. Il World Heavyweight Championship passò nelle mani di Rey Mysterio, che sconfisse Randy Orton ed il campione Kurt Angle in un Triple Threat match, vincendo il suo primo titolo del mondo. Nel main event John Cena mantenne il WWE Championship, sconfiggendo Triple H. Uno dei punti forti di questa edizione fu lo splendido Hardcore match tra Edge e Mick Foley, vinto dal wrestler canadese grazie ad una Spear attraverso un tavolo infuocato. La card vide, inoltre, Shawn Michaels battere Vince McMahon in un No Holds Barred match.
Il Money in the Bank ladder match si tenne anche a WrestleMania 23 come un interpromotional eight-man match dove lottarono wrestler di Raw, ECW e SmackDown: a trionfare fu Mr. Kennedy. Nel main event, John Cena conservò il suo WWE Championship contro Shawn Michaels, mentre per quanto riguarda il roster di SmackDown ci fu la vittoria del World Heavyweight Championship da parte di The Undertaker (sconfiggendo Batista, allungando la sua striscia vincente sul 15 - 0 e conquistando per la prima volta il World Title). Per quanto riguarda gli incontri non titolati, Donald Trump batté Vince McMahon nella Battle of the Billionaires con arbitro speciale Steve Austin grazie alla vittoria dell'ECW World Heavyweight Champion, Bobby Lashley, su Umaga. Wrestlemania 23 fu inoltre l'ultima Wrestlemania della Ruthless Aggression era, in quanto dal 2008 in poi la WWE passò all'era PG.
A WrestleMania XXIV Shawn Michaels sconfisse Ric Flair nel match che segnò il ritiro di quest'ultimo, mentre il Money in the Bank ladder match vide sette partecipanti provenienti dai tre roster di Raw, ECW e SmackDown: a triofare fu CM Punk. L'ECW Championship fu difeso per la prima volta in un'edizione di WrestleMania, con Kane che divenne nuovo ECW Champion in un tempo record di 8 secondi (battendo di fatto il record del match più veloce nella storia di WrestleMania appartenente a King Kong Bundy), sconfiggendo il campione Chavo Guerrero. Nei due main event Randy Orton conservò il WWE Championship dall'assalto di John Cena e Triple H, mentre The Undertaker vinse il World Heavyweight Championship per il secondo anno consecutivo sconfiggendo Edge nel main event della serata per sottomissione. In un incontro che ebbe una maggior fama nei media di tutti gli States, il campione di boxe Floyd Mayweather Jr. sconfisse Big Show. Questo evento fu la seconda WrestleMania tenutasi in un'arena all'aperto (dopo l'edizione numero IX).
WrestleMania XXV vide la vittoria di Chris Jericho contro i WWE Hall of Famer Roddy Piper, Jimmy Snuka e Ricky Steamboat in un 3 on 1 Handicap match con interventi di Ric Flair e l'attore Mickey Rourke. Il WWE Intercontinental Championship fu difeso per la prima volta da WrestleMania X8 con la vittoria di Rey Mysterio su John "Bradshaw" Layfield (con quest'ultimo che si ritira), mentre il Money in the Bank ladder match vide sette partecipanti provenienti dai tre roster di Raw, ECW e SmackDown: a trionfare fu CM Punk per il secondo anno consecutivo. John Cena sconfisse Edge e The Big Show conquistando il World Heavyweight Championship, mentre nel main event Triple H conservò il WWE Championship contro Randy Orton in un match abbastanza deludente. Il match della serata fu l'attesissimo incontro tra Undertaker e Shawn Michaels, da molto definito il più grande match nella storia di WrestleMania e della WWE in generale: dopo che entrambi ebbero sfoderato le loro tecniche migliori, Undertaker riuscì a eseguire un Tombstone su Shawn Michaels, e straordinariamente HBK riuscì a evitare lo schienamento; il match si concluse quando Michaels, volendo fare un moonsault, venne preso da Undertaker e subì un'ennesima Tombstone da cui venne sconfitto.
A WrestleMania XXVI il match più atteso è stato il rematch tra Shawn Michaels e The Undertaker, concluso con la vittoria del Becchino che ha allungato la sua striscia vincente a WrestleMania (18-0) e che ha comportato il ritiro di Shawn Michaels dalle scene: infatti il match era uno streak vs career. Shawn Michaels subì ben tre Tombstone, tra cui uno fuori dal ring e uno con un salto, e si dovette arrendere al terzo, mettendo fine alla sua carriera. L'evento ha visto anche la vittoria del WWE Championship da parte di John Cena su Batista e la difesa del World Heavyweight Championship da parte di Chris Jericho su Edge. Dopo il ritorno di Bret Hart in WWE, che mancava dallo Screwjob di Montréal (1997), Hart sconfisse Vince McMahon in un no-holds barred match con presenti i membri della famiglia Hart. Il Money in the Bank ladder match, l'ultimo a disputarsi a WrestleMania, vide dieci partecipanti provenienti dai due roster di Raw e SmackDown: a trionfare fu Jack Swagger. Questa fu la terza WrestleMania tenutasi in un'arena all'aperto (dopo le edizioni IX e XXIV).
WrestleMania XXVII ha visto il ritorno di The Rock, dopo sette anni d'assenza, come presentatore dell'evento. Il match più importante della card è stata la sfida tra Triple H e Undertaker. Triple H cercò di vendicare la sconfitta di Shawn Michaels contro The Undertaker dell'anno precedente, ma senza riuscirci. Undertaker dimostrò una resistenza straordinaria, resistendo a due Spinebuster (di cui uno sul tavolo dei commentatori), tre Pedigree e un Tombstone, oltre a svariate sediate, e vincendo alla fine facendo cedere Triple H alla Hell's Gate; il Dead Man vinse anche questo incontro portando la sua serie di vittoria a 19-0.
Trish Stratus ha lottato nella sua prima WrestleMania dalla 22ª edizione, in un Mixed Six-Stars Tag Team Match con John Morrison e la star di Jersey Shore Nicole "Snooki" Polizzi sconfiggendo le LayCool e Dolph Ziggler. I commentatori della WWE Michael Cole e Jerry Lawler si sono affrontati in un incontro con Stone Cold Steve Austin come arbitro speciale. Il World Heavyweight Champion Edge sconfisse lo sfidante e vincitore della Royal Rumble 2011 Alberto Del Rio, e The Rock chiuse l'evento salutando i fan dopo aver attaccato John Cena e The Miz, affrontatisi nel main event, vinto da The Miz con l'aiuto determinante di Rock, conservando così il suo WWE Championship.
WrestleMania XXVIII si è svolta al Sun Life Stadium di Miami Gardens, in Florida, dove abbiamo avuto l'occasione di vedere per la prima volta John Cena e The Rock confrontarsi uno contro uno nel match con più hype della storia di Wrestlemania, vinto da The Rock con molta difficoltà. Un altro incontro che ha lasciato il segno in questa 28ª edizione dello showcase of immortals è stato sicuramente il rematch tra Triple H e Undertaker, l'End of an Era. In questo match arbitrato da Shawn Michaels e nella gabbia dell'Hell in a Cell, Triple H diede moltissimi colpi di sedie e martello ad Undertaker, e quest'ultimo non si arrese nemmeno quando subì uno Sweet Chin Music e un Pedigree da parte dei due D-X; il match fu vinto da Undertaker al secondo Tombstone, portando la streak sul 20-0. Abbiamo anche visto John Laurinaitis diventare GM assoluto di Raw e di Smackdown, in un match a coppie 6 VS 6 contro il Team di Theodore Long, che è stato a guardare mentre perdeva il suo posto nello show blu per colpa di un'intromissione di Eve Torres, che voleva essere al centro dell'attenzione mentre Zack Ryder eseguiva il suo Browski Boot su The Miz, che approfittando della distrazione del Ragazzo di Long Island esegue la sua Skull Crushing Finale portando a casa il match (Ciò nonostante, due mesi dopo, il trionfo di Laurinatiis ebbe però vita breve). Inoltre nell'incontro valido per il WWE Championship, il campione CM Punk ha avuto la sua vendetta contro Chris Jericho, difendendo il titolo. Vittoria anche da parte di Sheamus che sconfigge Daniel Bryan nel match di apertura di Wrestlemania in 18 secondi netti, grazie al suo Brogue Kick, diventando il nuovo World Heavyweight Champion. Questa fu la quarta WrestleMania tenutasi in un'arena all'aperto (dopo le edizioni IX, XXIV e XXVI).
A WrestleMania 29 è avvenuto il rematch tra John Cena e The Rock nel main event, in cui Cena riuscì a vincere il WWE Championship. Gli altri main event furono Undertaker vs CM Punk, in cui dopo un epico match, con un CM Punk che porterà al limite il deadman, che però riuscirà a portare la streak sul 21-0, e Triple H vs Brock Lesnar in un No Holds Barred match, con Shawn Michaels che accompagnava Triple H. The Game riuscì a trionfare, sebbene Lesnar si sia ripreso la rivincita nel PPV successivo, Extreme Rules. Inoltre, Alberto Del Rio riuscì a difendere il World Heavyweight Championship dall'assalto di Jack Swagger. Questa fu la quinta WrestleMania tenutasi in un'arena all'aperto (dopo le edizioni IX, XXIV, XXVI e XXVIII).
A WrestleMania XXX, il main event fu il Triple Threat match tra il campione Randy Orton, Batista (che ritorna in WWE dopo quattro anni) e Daniel Bryan, quest'ultimo uscito vincitore dalla sfida contro Triple H nell'incontro di apertura. A vincere il WWE World Heavyweight Championship sarà l'idolo della folla Daniel Bryan. L'altro main event è stato Undertaker vs. Brock Lesnar, in cui The Phenom, nello sgomento e silenzio totale della folla presente al Superdome, New Orleans, è uscito sconfitto, vedendo la sua Streak interrotta sul 21-1.
L'edizione di WrestleMania 31 verrà ricordata soprattutto per il suo main event: infatti, durante il match per il WWE World Heavyweight Championship tra il campione Brock Lesnar e Roman Reigns, Seth Rollins ha incassato il suo Money in the Bank contract, trasformando la contesa in un Triple Threat match, vinto da lui, diventando non solo il primo ad incassare il Money in the Bank a WrestleMania ma anche il primo ad incassarlo a match in corso. Nella stessa serata si è svolto uno storico match, tra il capo dell'Authority Triple H, simbolo della WWE, e Sting, leggenda della WCW, fallita nel 2001 e acquistata dalla WWE. Al termine del match, dove sono intervenute due delle più importanti stable di ogni tempo, la D-Generation X (Road Dogg, Billy Gunn & X-Pac) in favore di The Game, e dell'nWo (Hulk Hogan, Scott Hall & Kevin Nash) in favore di The Icon, a uscire vincitore è stato Triple H grazie all'intervento di Shawn Michaels. Inoltre c'e stata la prima apparizione di The Undertaker dopo aver perso la sua Streak contro Brock Lesnar dell'edizione dello scorso anno affrontando e sconfiggendo Bray Wyatt. Daniel Bryan, dopo aver vinto il titolo mondiale nell'edizione precedente, vinse l'Intercontinental Championship in un Ladder match a 7 uomini, mentre John Cena batté Rusev, riconquistando lo United States Championship dopo 10 anni dall'ultima vittoria del suddetto titolo. Questa fu la sesta WrestleMania tenutasi in un'arena all'aperto (dopo le edizioni IX, XXIV, XXVI, XXVIII e 29).
WrestleMania 32 ha battuto il record di presenze di WrestleMania III che era di 93.173 spettatori, ad annunciare i 101.763 spettatori di questa edizione è stato The Rock. Nel main event Roman Reigns ha sconfitto Triple H vincendo così il WWE World Heavyweight Championship. Negli altri match dell'evento; The Undertaker ha sconfitto Shane McMahon in un Hell in a Cell match che prevedeva in caso di vittoria di Shane che quest'ultimo assumesse il controllo di Monday Night Raw e di conseguenza, in caso di sconfitta di Taker, questa sarebbe stata l'ultima WrestleMania del Phenom, Brock Lesnar ha sconfitto Dean Ambrose in un No Holds Barred Street Fight Match, Charlotte ha sconfitto Becky Lynch e Sasha Banks difendendo con successo il suo WWE Divas Championship che viene ritirato e vincendo il nuovo titolo femminile il WWE Women's Championship, Chris Jericho sconfigge AJ Styles in un Single match, i The League of Nations (Sheamus, Rusev, e Alberto Del Rio) hanno sconfitto il The New Day (Xavier Woods, Kofi Kingston e Big E.) in un six man tag team match e Zack Ryder ha vinto il Ladder Match a 7 uomini valido per il WWE Intercontinental Championship.
WrestleMania 33 è stata la prima WrestleMania, dall'edizione numero 29 del 2013, in cui sono stati messi in palio due titoli mondiali, il WWE Universal Championship di Raw (difeso per la prima volta nell'evento più importante dell'anno) ed il WWE Championship di SmackDown Live. Nel main event, Roman Reigns ha sconfitto The Undertaker in un No Holds Barred match, segnando la seconda sconfitta subita a WrestleMania per il Phenom (dopo quella contro Brock Lesnar di WrestleMania XXX); questo match è stato, tra l'altro, speculato da molti come l'ultimo match dell'Undertaker in WWE. Per quanto riguarda i titoli mondiali precedentemente citati, Brock Lesnar ha sconfitto Goldberg, conquistando l'Universal Championship e Randy Orton ha sconfitto Bray Wyatt, diventando il nuovo WWE Champion. Kevin Owens ha battuto Chris Jericho, conquistando per la prima volta il WWE United States Championship, Seth Rollins ha sconfitto Triple H in un Non-Sanctioned match e nell'incontro d'apertura AJ Styles ha sconfitto il Commissioner di SmackDown Live, Shane McMahon. Inoltre, c'è stato il ritorno a sorpresa degli Hardy Boyz, che hanno vinto i WWE Raw Tag Team Championship. Questa è stata la settima WrestleMania tenutasi in un'arena all'aperto (dopo le edizioni IX, XXIV, XXVI, XXVIII, 29 e 31).
L'Aldershot Town Football Club è un club calcistico di Aldershot (Hampshire), nel Regno Unito, affiliato alla Football Association e alla Football League. Fondato nel 1992, esso sorse sulle ceneri del preesistente Aldershot F.C., fallito proprio in quello stesso anno per insolvenza agli obblighi fiscali.
Nell'aprile del 2008 il club ha guadagnato l'accesso alla Football League Two, la quarta divisione inglese, che fu la serie di militanza della società fallita nel 1992.
Il 25 marzo 1992 l'Aldershot F.C. fu dichiarato fallito, diventando così il primo club degli ultimi 30 anni a non poter terminare la stagione sportiva causa chiusura forzata. Un gruppo di tifosi decise così di dar vita a un nuovo club, che prese il nome di Aldershot Town F.C. il quale, per ventura, era anche il nome originale dell'Aldershot prima che questi cambiasse il suo nome nel 1937.
Il nuovo club partì dall'Isthmian League Division Three, una Lega regionale afferente al sud-est inglese, corrispondente al nono livello nazionale, cinque livelli più in basso della Fourth Division di militanza del vecchio Aldershot F.C.
La squadra affrontò due stagioni di successo e già nel 1995 era risalita di due categorie, fino alla Isthmian League First Division, fallendo l'accesso nel 1996 alla Premier Division solo per differenza reti. Dopo quattro stagioni di permanenza nella First Division, nel 1998 la squadra si piazzò prima e accedette alla Premier Division, nella quale rimase cinque stagioni. Nel 2003 vinse il campionato e fu ammessa alla Football Conference, il sistema immediatamente inferiore alla Football League.
Nel 2004 l'Aldershot Town si classificò per i playoff di Conference, perdendo la finale per la promozione in Football League; nella stagione successiva, dopo la ristrutturazione in gironi geografici, la squadra trovò posto nella Conference National, la più bassa divisione nazionale del sistema calcistico inglese, di natura semiprofessionistica. In tale serie il club ha militato fino al 2008, anno in cui ha vinto il campionato e ha conquistato l'ammissione alla Football League 2, il gradino più basso della Football League. Contestualmente alla promozione - ottenuta con 101 punti in 46 incontri, record nazionale per la Conference - ha vinto anche la Conference League Cup, la coppa della Football Association riservata alle squadre di 5ª e 6ª divisione nazionale.
Per quanto riguarda le altre competizioni nazionali cui il club ha preso parte, si registra la semifinale nella FA Trophy del 2003/04 e del 2007/08, i quarti di finale della FA Vase nel 1993/94, la citata Conference League Cup e un terzo turno nella Coppa d’Inghilterra nel 2006/07 (eliminazione a opera del Blackpool, vincitore 4-2).
Lo stemma del rinnovato Aldershot Town Football Club è uno scudo blu circolare. Al centro dello scudo è rappresentata una fenice, uccello mitologico che si riteneva fosse in grado di rinascere dalle proprie ceneri. Il riferimento alla vecchia società fallita è evidente, anche nell'iscrizione ai bordi dell'immagine sullo scudo: la fenice è sormontata dalla ragione sociale del club in stampatello, ALDERSHOT TOWN F.C.. Ai piedi della fenice c'è l'anno di fondazione, 1992, e l'iscrizione che fa da contraltare al nome del club è THE RISING PHOENIX (l'Araba Fenice).
Sostanzialmente nel senso della continuità con il vecchio club anche i colori sociali: laddove il vecchio Aldershot F.C. usava un'uniforme rossa con pantaloncini e calzettoni blu, il nuovo Aldershot Town veste completamente di rosso e sulla maglia vi sono inserti blu scuro; la tenuta da trasferta è invece speculare, completamente blu con gli inserti rossi.
Lo stadio degli incontri interni della squadra è il Recreation Ground, un impianto di circa 15.000 posti che fu anche sede del fallito Aldershot F.C.
In ragione della relativa vicinanza con l'area londinese, lo stadio è stato impiegato anche, a livello di club, dalla squadra riserve del Chelsea (fino al 2007) e del Reading, nonché, a livello internazionale, anche dall'Inghilterra Under-17.
National League:Finalista play-off: 2003-2004Isthmian League:Terzo posto: 2001-2002FA Trophy:Semifinalista: 2003-2004, 2007-2008
Randolph Frederick Edward Spencer Churchill (Londra, 28 maggio 1911 – East Bergholt, 6 giugno 1968) è stato un ufficiale, giornalista e politico inglese.
Egli era figlio dello statista inglese Winston Churchill (1874 – 1965) e della di lui consorte Clementine Hozier (1885 – 1977).
Educato ad Eton College ed al Christ Church College di Oxford, divenne giornalista. Nel 1931 condivise l'appartamento di abitazione con il poeta inglese John Betjeman.
Durante la seconda guerra mondiale servì nel reggimento che era stato quello del padre Winston, il 4° Ussari della Regina, e fu aggregato per un certo periodo di tempo al reparto di nuova formazione Special Air Service (SAS), accompagnandone il fondatore, colonnello David Stirling, in numerose missioni dietro le linee nemiche nel deserto libico. 
Nel 1944 andò in Jugoslavia in una missione diplomatico-militare, quale parte del contingente inglese di aiuto ai partigiani iugoslavi. Lui ed Evelyn Waugh giunsero il 10 luglio di quell'anno a Vis, ove incontrarono Tito che vi aveva trasferito il suo quartier generale dopo aver rischiato di essere catturato o ucciso dai tedeschi a Drvar nel corso dell'Operazione Rösselsprung. Nel settembre Churchill e Vaugh conclusero la loro missione in Tuposko. Durante il servizio militare Randolph raggiunse il grado di maggiore. 
La carriera politica di Randolph Churchill, come quella del figlio Winston, non vide il successo né di quella del padre, Winston Churchill, né di quella del nonno Lord Randolph Churchill. Nelle elezioni generali che si svolsero in Inghilterra nel 1935 egli si candidò delle file del Partito Conservatore come indipendente, causando un temporaneo contrasto con la politica del padre. Nelle elezioni straordinarie del 1936 si schierò contro la coalizione denominata National Government, il cui candidato al governo era Malcolm MacDonald. Durante la seconda guerra mondiale divenne membro del Parlamento per il collegio di Preston, sostituendo il primo eletto che aveva lasciato vacante il posto, ma perse il seggio nelle elezioni generali del 1945. In ciascuna delle successive elezioni cui si presentò fu bocciato.Randolph fu spesso descritto come la pecora nera della famiglia Churchill: irascibile, con un pessimo carattere e con seri problemi di alcolismo. Tuttavia egli aveva ereditato dal padre l'inclinazione per la letteratura e si creò una carriera propria in questo campo. Egli iniziò nel 1966 una biografia ufficiale del padre, ma arrivò a terminarne solo i primi due volumi prima di morire. Scrisse anche un libro autobiografico dal titolo Twenty-One Years (Vent'anni).
Il padre aveva rifiutato la Parìa alla fine della seconda guerra mondiale e di nuovo al momento del suo ritiro a vita privata nel 1955 (quando gli fu offerto il titolo di Duca di Londra), così da non compromettere le possibilità di carriera politica del figlio, poiché fin dal 1911 il Primo Ministro veniva tradizionalmente scelto fra gli eletti alla Camera dei comuni. Se egli avesse infatti accettato la parìa, il figlio sarebbe dovuto necessariamente spostarsi alla Camera dei lord alla morte del padre, poiché egli sarebbe divenuto il 2º duca di Londra. (Nel 1963 i pari di parìa ereditaria potevano disconoscere il loro titolo, sebbene l'unico che lo abbia fatto per diventare Primo Ministro fu Sir Alec Douglas-Home)
Randolph Churchill morì di attacco cardiaco all'età di 57 anni. La sua salma fu tumulata insieme a quella dei suoi genitori e fratelli nella chiesa di San Martino a Bladon presso Woodstock nell'Oxfordshire.
Randolph Churchill sposò in prime nozze, il 4 ottobre 1939, Pamela Digby (1920-1997),, dalla quale ebbe un figlio, Winston (1940-2010), e dalla quale divorziò nel 1945. Sposò successivamente in seconde nozze June Osborn, dalla quale ebbe una figlia, Arabella Churchill (1949-2007). Egli ebbe inoltre nel corso degli ultimi venti anni della sua vita una relazione con Natalie Bevan (nata Ackenhausen), la moglie dell'amico e vicino di casa Bobby Bevan, un pubblicitario figlio del noto pittore inglese Robert Bevan.
Winston S Churchill: Volume Two Companion, 1900–1914 (1969, in tre parti. Pubblicato postumo con la collaborazione di Martin Gilbert, che scrisse anche i successivi volumi della biografia)
Milestone è un termine inglese che letteralmente significa pietra miliare. Nella forma inglese, il termine viene utilizzato soprattutto in discipline tecniche come ingegneria del software o project management.
Indica importanti traguardi intermedi nello svolgimento del progetto. Molto spesso sono rappresentate da eventi, cioè da attività con durata zero o di un giorno, e vengono evidenziate in maniera diversa dalle altre attività nell'ambito dei documenti di progetto. Esempi di milestone sono: la fine dei collaudi di un impianto, la firma di un contratto, il varo di una nave, la fine delle opere di muratura di un edificio, eccetera.
Il termine milestone viene tipicamente utilizzato nella pianificazione e gestione di progetti complessi per indicare il raggiungimento di obiettivi stabiliti in fase di definizione del progetto stesso.
Nei casi di progetti regolati da standard di qualità il raggiungimento delle milestone viene decretato tramite documenti ufficiali redatti dai vari attori del progetto e monitorato tramite metriche attraverso le quali risulta possibile fornire una stima della bontà del progetto e del suo stato di avanzamento.
Esistono pure strumenti grafici per rappresentare le milestone di un progetto: ad esempio il diagramma di Gantt.
Il Gantt viene dedotto da una work breakdown structure (WBS) che scompone su tre livelli le fasi di un processo fino alle attività elementari, anche dette work action. Il Gantt può essere fatto per ogni livello dell'albero WBS: al massimo dettaglio, riguarda le attività elementari.
Per ogni fase/attività, riporta una data attesa di conclusione, una data al più presto e una al più tardi, che sono una deviazione standard non necessariamente simmetrica della data attesa.
Sulla base di questo Gantt è possibile redigere il PERT, grafo che riporta numero dell'attività, durata attesa, al più presto e al più tardi, calcolate per differenza rispetto all'attività consecutiva.
Questi grafici, detti cammini di Eulero, vengono ottimizzati nel rispetto dei vincoli di precedenza fra attività, con la funzione obiettivo di minimizzare la durata dell'intero processo, che si ottiene mettendo in parallelo il maggior numero possibile di attività, oltre ad un bilanciamento delle durate attese assegnate a ciascuna. Esistono sia algoritmi esatti e teoremi sui grafi scoperti da Eulero, che algoritmi euristici (approssimati) per queste ottimizzazioni.
La cattedrale dell'Immacolata Concezione (in spagnolo: Catedral de la Inmaculada Concepción) è il principale luogo di culto cattolico di Comayagua, in Honduras.
I lavori di costruzione dell'attuale edificio iniziarono nel 1634 per volontà del vescovo di Comayagua Alonso Vargas y Abarca, terminarono nel 1711. Fu inaugurata l'8 dicembre dello stesso anno.
La chiesa presenta una pianta a croce latina all'interno ripartita in tre navate con volta a botte e sormontate da una cupola ciascuna. All'interno della cattedrale sono collocati quattro altari lignei dorati tra i quali spicca l'altar maggiore, all'interno del quale è custodita l'effige della Vergine dell'Immacolata Concezione, realizzata da Francisco de Ocampo e donata alla città da Filippo III di Spagna nel 1620.
La facciata, realizzata tra il 1704 ed il 1708 in stile rinascimentale a forma di pala d'altare, presenta tre ordini ed è divisa da quattordici colonne tuscaniche. Alla sinistra della facciata si staglia la torre campanaria, divisa in quattro sezioni e sormontata da una cupola ricoperta di mattoni di ceramica vetrata gialla e verde. 
Sulla torre campanaria della cattedrale è posizionato l'orologio che è considerato essere uno dei più antichi esistenti in America. Di fabbricazione moresca, fu incamerato dagli spagnoli con la conquista di Granada nel 1492 e successivamente donato dal re Filippo III alla città di Comayagua.
Samuel Dale "Sam" Brownback (Garnett, 12 settembre 1956) è un politico e avvocato statunitense, governatore del Kansas dal 2011 al 2018.
Nacque in una famiglia di origini tedesche e passò la giovinezza a Parker, in Kansas. Si laureò in giurisprudenza all'Università del Kansas nel 1982 ma già in precedenza era stato vicepresidente e presidente della National FFA Organization, vasta organizzazione agricola giovanile. Nella seconda metà degli anni ottanta lavorò come conduttore radiofonico per poi trasferirsi a Manhattan, Kansas, dove iniziò la sua carriera politica nelle file del Partito Repubblicano, inizialmente con piccoli incarichi locali.
Dal 1986 al 1990 e dal 1993 al 1994 fu Segretario all'Agricoltura dello stato del Kansas mentre dal 1990 al 1993 ebbe vari incarichi istituzionali. Nel 1995 si candidò alle elezioni amministrative ed occupò un seggio nel Congresso, come deputato della Camera dei Rappresentanti; rimase in carica però solo un anno poiché nel 1996 passò al Senato. Confermò il suo seggio al Parlamento, ricevendo dagli elettori del Kansas un secondo mandato nel 2004 con il 69% dei voti.
Sam Brownback, cresciuto come metodista, nel 2002, dopo una lunga riflessione spiriturale, si è convertito alla religione cattolica. È sposato con l'editrice Mary Stauffer ed ha cinque figli (tre maschi e due femmine), di cui due adottati.
Politicamente, egli si è definito un "conservatore sociale": Brownback è uno strenuo oppositore dell'aborto (che egli paragona all'Olocausto) e dell'eutanasia (che considera peggio di un omicidio); è inoltre contrario alle unioni civili ed ai matrimoni omosessuali. Favorevole ai conflitti in Afghanistan ed in Iraq, suggerisce un uso moderato della pena di morte e nell'estate del 2006 ha introdotto una tassa sui videogiochi violenti.
Il 4 dicembre del 2006 ha annunciato in un'intervista concessa al Washington Post di essere interessato alle presidenziali del 2008 e di aver formato una commissione esplorativa: il 20 gennaio 2008, dopo il disbrigo delle ultime pratiche burocratiche, è stato ufficialmente iscritto nel registro dei candidati repubblicani alle primarie presidenziali. Ha altresì dichiarato di non avere intenzione di riconfermare il suo seggio al Senato.
Nonostante i sondaggi lusinghieri, che lo davano al terzo posto nell'indice di gradimento degli elettori repubblicani, il 18 ottobre è stato escluso dalla competizione elettorale per insufficienza di fondi raccolti. A seguito della decisione, formalizzata il 19 ottobre, Brownback ha deciso di appoggiare la candidatura di John McCain.
Tornato al suo seggio al Congresso, Brownback dichiarò di voler candidarsi a governatore nelle elezioni del 2010. In effetti mantenne la promessa e alla fine vinse le elezioni.
Un apriscatole è un utensile da cucina che serve per aprire le lattine metalliche quando non hanno un sistema di apertura facile.
Esistono numerose varietà di apriscatole sia manuali che elettrici. Si trova spesso incorporato nel coltellino svizzero.
Le prime lattine comparvero nel 1810, ma ci vollero 50 anni prima che apparissero gli apriscatole, queste presentavano un metallo piuttosto spesso e richiedevano un bel po' di sforzo per aprirle. L'apparizione di lattine più sottili permise l'apparizione dell'apriscatole.
Il primo brevetto dell'apriscatole fu dell'americano Ezra Warner di Waterbury (Connecticut) Ulteriori modelli furono introdotti da William Lyman nel 1870 e nel 1925 dalla Star Can Company di San Francisco (California). Il primo apriscatole elettrico apparve nel 1931.
Self/less, scritto anche Selfless, è un film del 2015 diretto da Tarsem Singh con protagonisti Ryan Reynolds e Ben Kingsley.
Damian Hale, malato terminale di cancro, decide di sottoporsi a un intervento, "lo shedding", che trasferirà la sua coscienza in un nuovo corpo. Successivamente verrà a sapere che il suo nuovo corpo non era stato creato in laboratorio come gli era stato detto, ma apparteneva a un uomo con una famiglia che, per pagare le cure della propria figlia affetta da una grave malattia, ha dovuto accettare di vendere letteralmente il proprio corpo.
La pellicola è stata distribuita nelle sale cinematografiche statunitensi a partire dal 10 luglio 2015. In Italia è arrivata a settembre dello stesso anno.
Il film è vietato ai minori di 13 anni negli Stati Uniti d'America per la presenza di sequenze di violenza, sessualità e linguaggio scurrile.
Jordan M. Reed (New London, 3 luglio 1990) è un giocatore di football americano statunitense che gioca nel ruolo di tight end per i Washington Redskins della National Football League (NFL). Fu scelto nel corso del terzo giro (85° assoluto) del Draft NFL 2013 dai Redskins. Al college ha giocato a football all’Università della Florida.
Reed fu scelto nel corso del secondo giro del Draft 2013 dai Washington Redskins. Debuttò come professionista nella settimana 1 ricevendo 38 yard contro i Philadelphia Eagles. La settimana successiva, contro i Green Bay Packers, segnò il suo primo touchdown su passaggio di Robert Griffin III. Reed esplose nella settimana 7 contro i Chicago Bears ricevendo 9 passaggi per 134 yard e segnando il suo secondo TD in carriera. Il terzo lo segnò nella gara del Thursday Night della settimana 10 contro i Minnesota Vikings. Nella settimana successiva subì una commozione cerebrale contro i Philadelphia Eagles le cui conseguenze lo portarono ad essere inserito in lista infortunati il 19 dicembre. La sua stagione da rookie si concluse con 499 yard ricevute e 3 touchdown in 9 presenze, 4 delle quali come titolare.
Nel settimo turno della stagione 2015, Reed contribuì a rimontare un record di franchigia di 24 punti ai Tampa Bay Buccaneers segnando due touchdown, i primi dal 2013, nella vittoria per 31-30. Nella settimana 16 in casa degli Eagles, con in palio il titolo di division, Reed ricevette 129 yard e 2 touchdown nella vittoria che diede ai Redskins la prima vittoria della NFC East dal 2012. La sua annata si chiuse guidando tutti i tight end della NFL assieme a Rob Gronkowski con 11 touchdown su ricezione. Nel primo turno di playoff guidò i Redskins con 120 yard ricevute e un touchdown ma la squadra fu eliminata in casa dai Green Bay Packers..
Lo Space Shuttle Pathfinder (denominazione NASA: OV-098) non è un vero veicolo spaziale, ma un modello di prova statico della vera navetta, fatto di legno e metallo, ed ha approssimativamente lo stesso peso, misure e bilanciatura dello Shuttle reale.
Rispetto alle attuali navette spaziali, il Pathfinder è più corto, come si può notare osservando la sezione di prua, dove si unisce alle ali e si collega al serbatoio esterno.
Originariamente senza nome, fu costruito dal Marshall Space Flight Center nel 1977 per effettuare delle prove sulle procedure necessarie a muovere e maneggiare lo shuttle, senza dover rischiare di danneggiare un mezzo autentico, come il più delicato e costoso Enterprise. Vennero fatte prove sulle strade e sulle gru di sollevamento, oltre a controlli sulle strutture che dovevano ospitarlo.
In seguito venne inviato via nave al Kennedy Space Center, dove venne utilizzato per dei test col personale a terra nei vari edifici adibiti allo Shuttle.
Il simulatore rimase per molti anni nei magazzini, finché un gruppo di uomini d'affari giapponesi offrì un milione di dollari per modificare il veicolo, in modo tale che somigliasse il più possibile ad un vero orbiter e lo battezzarono Pathfinder; quindi lo usarono nella "Grande Mostra dello Space Shuttle" in Giappone, a Tokyo, fra il giugno 1983 e agosto 1984. Dopo la mostra, venne riportato nuovamente al Marshall Space Flight Center.
Attualmente è esposto nel museo United States Space & Rocket Center ad Huntsville, in Alabama e viene mostrato assemblato ad un serbatoio esterno (l'MPTA-098, costruito anch'esso per test strutturali) e due prototipi di boosters avanzati, sviluppati dopo il disastro dello Space Shuttle Challenger, ma mai messi in produzione. Questi razzi, più potenti, avrebbero dovuto facilitare lo Shuttle nel trasporto dei moduli per la stazione spaziale internazionale, ma la NASA alla fine decise di costruire invece un serbatoio esterno più leggero.
Nel 1999, la NASA rimosse i componenti frontali dei booster del Pathfinder: sebbene questi razzi dopo ogni lancio vengano recuperati e riutilizzati, questi componenti sono andati perduti o danneggiati nel corso del programma dello Space Shuttle, rendendo necessario perciò prelevare questi pezzi come pezzi di ricambio.
JT Storage (nota anche come JTS Corporation) è stato un produttore di dischi rigidi IDE con sede a San Jose, California (USA). 
Fu fondata nel 1994 da Sirjang Lal Tandon, l'inventore del floppy disk a doppio strato e fondatore di Tandon Corporation, e da Tom Mitchell, uno dei fondatori di Seagate ed ex presidente e amministratore delegato sia di Seagate sia di Conner Peripherals. La società si fuse nel 1996 con Atari Corporation di Jack Tramiel. JT Storage fu dichiarata fallita nel 1999.
JTS si concentrò inizialmente su un nuovo drive da 3" (3 pollici). Il formato da 3" avrebbe permesso una capacità maggiore per i laptop con la tecnologia esistente. Compaq si interessò a questi nuovi lettori di dischi e costruì alcuni laptop con questo dispositivo ma la mancanza di un secondo produttore fu uno dei maggiori ostacoli alla sua diffusione: per sopperire a ciò, JTS concesse in licenza la periferica a Western Digital. Ma il formato da 2,5" divenne più economico da realizzare e l'interesse nel formato da 3" lentamente svanì, costringendo JTS e Western Digital a terminarne la produzione nel 1998.
Parallelamente JTS produceva anche dei dischi da 3,5" economici destinati ai portatili di fascia bassa del mercato. I dischi, prodotti in uno stabilimento in India, vicino alla città di Madras (ora nota come Chennai), erano noti per la loro bassa affidabilità e l'alta percentuale di guasti: i dischi buoni lo erano davvero, e funzionavano per molti anni, ma se un disco era difettoso si guastava nel giro di poche settimane. A causa della loro reputazione di prodotti di basso livello, i dischi di JTS erano molto rari nei PC di marca, venendo usati prevalentemente per PC auto-assemblati o senza marca. Il progetto base dei dischi di JTS era un lavoro fatto da Kalok per TEAC Corporation  agli inizi degli anni novanta. TEAC usò quel progetto come parte di un sistema di dischi rigidi removibili che fu anche venduto sotto il nome di Kalok. Dopo che Kalok fallì nel 1994, JTS assunse il suo fondatore ed il suo intero ufficio tecnico acquistando la licenza di quei brevetti da TEAC e Pont Peripherals
Il 13 febbraio 1996 JTS si fuse con il costruttore di computer e di console Atari Corporation. Fu un "matrimonio di convenienza", dato che JTS aveva dei prodotti da vendere ma era a corto di contanti mentre Atari aveva liquidità, principalmente per una serie di cause legali vinte negli anni precedenti ma, con la sua console Jaguar che faticava ad imporsi sul mercato, con le perdite in crescita e con nessun altro nuovo prodotto in cantiere, con la prospettiva di ritrovarsi senza soldi nel giro di due anni.
Nonostante la dirigenza avesse annunciato l'intenzione di continuare ad investire su entrambi i marchi, nel giro di qualche settimana dalla fusione, ufficializzata il 30 luglio 1996, la maggior parte degli impiegati di Atari fu licenziata ed i restanti beni materiali di Atari furono venduti ai creditori. I fondi provenienti da Atari, JTS si trovò rapidamente senza liquidità: il 23 febbraio 1998 fu costretta a vendere la proprietà intellettuale di Atari ad Hasbro Interactive per 5 milioni di dollari in contanti (il nome era stato già venduto a THQ per l'utilizzo domestico ed a Midway Games per l'utilizzo su arcade). L'11 dicembre di quello stesso anno la società fu dichiarata fallita (Chapter 11) mentre il 28 febbraio 1999 fu messa in liquidazione.
La nefrologia è una branca della medicina interna che si occupa di malattie renali. Il nefrologo studia il rene dal punto di vista anatomico, fisiologico e ne studia le malattie. Esso si occupa inoltre di ipertensione arteriosa e dei disordini dell'acqua e degli elettroliti corporei. La nefrologia si occupa inoltre di assicurare il supporto sostitutivo renale mediante dialisi ai pazienti con insufficienza renale acuta o cronica.
L'associazione dei nefrologi italiani è la Società Italiana di Nefrologia , associazione medico-scientifica libera, apartitica e senza fini di lucro, con sede in Roma. Le sue finalità sono meglio esplicitate nel suo statuto 
 Nefrologia, in Treccani.it – Enciclopedie on line, Istituto dell'Enciclopedia Italiana, 15 marzo 2011.
Nick Zinner, vero nome Nicholas Joseph Zinner (8 dicembre 1974), è un chitarrista statunitense appartenente al gruppo rock di New York Yeah Yeah Yeahs.
Zinner ha fatto parte anche degli Head Wound City, assieme a membri di altri gruppi rock come The Locust e The Blood Brothers
Dal 2001 ad oggi, Zinner ha collaborato, oltre che con i Yeah Yeah Yeahs, con parecchi gruppi di genere Indie rock, tra cui TV on the Radio, Har Mar Superstar, Ronnie Spector e (recentemente) The Horrors. Inoltre, ha dato un contributo su chitarra e tastiera per diversi brani dell'album Digital Ash in a Digital Urn degli Bright Eyes (prodotto nel 2005), andando in tournée con la band come membro a tutti gli effetti.
Zinner ha prodotto remix di diversi brani rock: tra questi, spiccano quelli di Compliments dei Bloc Party, INRI dei The Plot to Blow Up the Eiffel Tower e People are Germs dei Single Frame (apparendo anche nel videoclip di questo brano).
Oltre al mestiere di chitarrista, Zinner è un apprezzato fotografo: ha studiato fotografia al Bard College ed ha pubblicato tre album contenenti le sue opere: No Seats On the Party Car (2001), Slept in Beds (2003) ed I Hope You Are All Happy Now (2004), con prefazione del regista Jim Jarmusch.
Da adolescente era solito ascoltare musica metal, ed ha attribuito a Mötley Crüe e Glenn Danzig gran parte delle sue influenze musicali.
Il convento di Santa Maria delle Grazie è un complesso che sorge in largo Luciani, nel centro storico di Salerno.
Fu fondato grazie alla donazione di alcuni immobili che il presbitero Marotta aveva fatto nel 1506 alla Congregazione del Beato Pietro da Pisa dell'ordine dei Gerolimiti affinché vi sorgessero un convento ed una chiesa intitolati alla Madonna delle Grazie. Il convento rimase attivo fino al 1807 quando fu soppresso e divenne presidio militare, per poi essere ripristinato dal Re di Napoli, che lo cedette ai Frati Minori Osservanti del Convento di San Nicola. Nel 1861 divenne Ospizio ed oggi ospita la Pia Casa di Ricovero.
Il continuo cambiamento di destinazione d'uso ha alterato l'aspetto originario della struttura che però si riconosce in alcuni dettagli come i soffitti voltati, il portico con volte a crociera che da sul giardino ed il passaggio interno che porta al coro della Chiesa di Santa Maria delle Grazie.
La chiesa probabilmente è posteriore all'anno 1507 quando l'atto di Marotta divenne operativo. Nel 1838 e nel 1954 ha subito dei restauri perché pericolante. 
La chiesa si presenta a pianta rettangolare con unica navata sormontata da un soffitto a cassettoni decorato con affreschi eseguiti nel 1881 dal pittore salernitano D'Agostino che decorò anche il Teatro Verdi e la volta della biblioteca del seminario arcivescovile. La navata si conclude con l'abside poligonale con arco trionfale impostato su pilastri in cui è situato l'altare di marmo donato alla chiesa nel 1818 dal re Ferdinando I. Sui due lati della navata si aprono tre cappelle con volte a botte. Sull'altare si trova la tavola raffigurante la Madonna delle Grazie attribuita a Marco Cardisco.
Naldi R., Pittore meridionale (Marco Cardisco?). Madonna delle Grazie, in Andrea da Salerno nel rinascimento meridionale, a cura di G. Previtali, Firenze, 1986
In geometria differenziale lo spazio cotangente è un campo vettoriale che è possibile associare ad ogni punto di una varietà differenziabile. Tipicamente lo spazio cotangente è definito come lo spazio duale dello spazio tangente ad una varietà differenziabile, sebbene esistano altre definizioni. Gli elementi dello spazio cotangente si possono chiamare in vari modi, tra cui vettori cotangenti, vettori covarianti o covettori tangenti (più semplicemente covettori).
Tutti gli spazi cotangenti su una varietà hanno la stessa dimensione, pari alla dimensione della varietà. Tutti gli spazi cotangenti possono essere "incollati" a formare il fibrato cotangente della varietà, analogo al fibrato tangente.
Gli spazi tangente e cotangente sono punto per punto spazi vettoriali isomorfi attraverso diversi possibili isomorfismi. L'introduzione di una metrica Riemanniana o di una forma simplettica crea un isomorfismo naturale puntuale tra gli spazi tangente e cotangente, associando ad ogni covettore tangente un vettore tangente canonico e viceversa.
Sia M una varietà differenziabile e sia x un punto di M. Sia TxM lo spazio tangente in x. Allora lo spazio cotangente è definito come lo spazio duale di TxM:
  Concretamente ciò significa che gli elementi dello spazio cotangente sono funzionali lineari che operano sullo spazio tangente TxM: se 
Park Cho-rong (박초롱?, 朴초롱?, Bak Cho-rongLR, Pak Ch'o-rongMR; Cheongju, 3 marzo 1991) è una cantante e attrice sudcoreana e leader del gruppo musicale Apink.
Park Cho-rong è nata a Cheongju, nel provincia sudcoreana del Chungcheong Settentrionale, il 3 marzo 1991. Ha una sorella maggiore e una minore. Figlia di un maestro di hapkido, si è addestrata in quest'arte marziale per otto anni, dalla prima elementare alla terza media, ed è titolare di una cintura nera di terzo grado. Nel periodo scolastico, ha frequentato l'asilo Byungsul, la scuola elementare e la scuola media Bukang, e la scuola superiore Choongbook.
Park fece un'audizione per la JYP Entertainment nel 2009, arrivando con successo alla fase finale, ma alla fine fu eliminata e in seguito entrò a far parte della Cube Entertainment come apprendista.
Nel febbraio 2011, Park Cho-rong fu annunciata come secondo membro e leader del gruppo musicale Apink, che debuttarono Il 19 aprile seguente con il loro primo EP Seven Springs of Apink. Prima del debutto, Park apparve alla fine del video musicale della versione giapponese del brano Shock dei Beast, e, insieme al resto dei membri delle Apink, prese parte alle riprese del reality show Apink News.
Park iniziò la sua carriera da attrice comparendo nella sit-com del 2010 Mongttang nae sarang interpretando un personaggio di nome Chorong. Fece poi un cameo in Eungdaphara 1997 nel ruolo della versione adolescente di Lee Il-hwa, la madre della protagonista Sung Shi-won (interpretata da Jung Eun-ji). Park ebbe il suo primo ruolo da protagonista nella commedia romantica Ahobsu sonyeon nei panni di Han Soo-ah, una famosa ma misteriosa ragazza delle scuole superiori. Nel 2017, recitò nella webserie di Naver TV Cast Romance teukbyeolbeop insieme a Kim Min-kyu e Hyuk dei VIXX.
Il fiume nasce circa a quota 1000 m dal monte Romecchia ed è lungo circa 110 km. Attraversa gran parte della provincia di Lucca e giunge al mar Tirreno nelle vicinanze di Viareggio.
Il parco crea uno spazio di aggregazione tra la città di Lucca e il corso fluviale su un'area di 250 ettari dove è possibile passeggiare, fare escursioni a piedi, in bicicletta o a cavallo, in canoa o kajak, ma anche solo sostare lungo le sponde godendo delle bellezze naturali. Vi sono inoltre aree ricreative quali campi di calcetto, zone adatte per il tiro con l'arco, un bocciodromo, piste per aeromodellismo e modellino automobilistico, nonché spazi per lo skateboard.
Nel parco è generalmente individuabile molta flora e fauna locale, grazie al tentativo di riportare al proprio habitat le numerose specie animali e vegetali, che trova sempre più difficoltà a convivere in altri ambienti ecologicamente compromessi come le città densamente abitate. Nel parco si trovano ad esempio rare specie di uccelli quali il martin pescatore, l'airone cinerino o il germano. Inoltre, negli ultimi anni, sono comparsi anche Cicogne e Trampolieri. Nelle aree boschive si trovano pioppo bianco, olmo, salici e ontani, questi ultimi nelle zone più vicine al fiume.
Lungo uno dei tre percorsi è possibile ammirare l'acquedotto Lorenzo Nottolini, grande opera di ingegneria idraulica.
Nella zona più vicina alle mura cittadine, nei pressi della salita che porta da Borgo Giannotti a ponte San Quirico, di fronte al Foro Boario, è stata realizzata la terrazza Guglielmo Petroni, zona riqualificata nel 2001 e inaugurata nel 2002. Guglielmo Petroni, scrittore lucchese vincitore del premio Strega 1974 con il libro La morte del fiume era particolarmente attento all'aspetto naturalistico del fiume Serchio.
All'altezza di ponte San Pietro, negli spazi della ex-colonia solare, si trova la fattoria urbana "Riva degli Albogatti" recentemente ristrutturata. La fattoria è composta da un orto-frutteto didattico, una sala espositiva, uno spazio polifunzionale e rappresenta un laboratorio di idee ed iniziative tese a coniugare i saperi della campagna e della tradizione con quelli della città e del progresso.
Percorso naturalistico: vi sono due percorsi naturalistici, il primo di circa 11 chilometri tra Ponte San Quirico e Ponte San Pietro a Sant'Anna ed il secondo di circa 11 chilometri tra Ponte San Quirico e Ponte a Moriano. Passeggiate tra zone collinari e piccoli centri abitativi.
Percorso d'acqua: si sviluppa da Ripafratta fino alle sorgenti dell'acquedotto del Nottolini lungo il canale Ozzeri. Particolari scorci di zone palustri e campi agricoli.
Percorso storico: nasce dalle pendici dei Monti di Vorno dove sono collocati i serbatoi dell'acquedotto del Nottolini, lungo le arcate del tempietto di San Concordio
Grazie allo sviluppo del parco, il Ministero dell'ambiente ha assegnato al comune di Lucca il premio per le città sostenibili nel 2000 in quanto il parco rappresenta un esempio di integrazione degli ecosistemi naturali e antropici.
Sacred Lies è una serie televisiva statunitense ideata da Raelle Tucker e basata sul romanzo The Sacred Lies of Minnow Bly di Stephanie Oakes.
La prima stagione, composta da 10 episodi, è stata distribuita su Facebook Watch dal 27 luglio al 14 settembre 2018.Il 13 dicembre 2018, la serie viene rinnovata per una seconda stagione.
La serie segue un adolescente che fugge da una setta e si ritrova in detenzione minorile, sospettata di sapere chi ha ucciso il leader della setta.
L'ideatrice della serie, Raelle Tucker, parlò di come era stata inizialmente attratta dallo sviluppo della serie a causa delle sue esperienze d'infanzia, siccome è cresciuta in una setta. Durante gli anni '70, Tucker e la sua famiglia erano membri del movimento Rajneesh e anni dopo questi eventi l'avrebbero ispirata a voler lavorare su un progetto che riguardasse l'argomento delle sette.
Il 16 gennaio 2018, venne annunciato che Facebook aveva ordinato una prima stagione completa per una serie televisiva, basata sul romanzo di Stephanie Oakes The Sacred Lies of Minnow Bly.Il 23 giugno 2018, fu annunciato che la serie sarebbe stata pubblicata dal 27 luglio 2018.Il 13 dicembre 2018, viene annunciato il rinnovo per una seconda stagione.La sceneggiatrice della serie, Molly Nussbaum ha espresso la difficoltà della scrittura della serie a causa dei limiti di tempo imposti da Facebook. Ha anche spiegato di considerare la limitazione come un ostacolo, e di come lo staff l'ha vista un'opportunità creativa, continuando che "la sfida di 30 minuti ci ha resi davvero rigorosi e intelligenti".
Il 2 marzo 2018, venne annunciato che Elena Kampouris, Kevin Carroll, Kiana Madeira e Ryan Robbins erano stati scelti per dei ruoli principali. Un mese dopo, si unirono anche Toby Huss, Katrina Law e Leah Gibson.
Le riprese della prima stagione si sono tenute a Vancouver, in Canada dal 15 marzo al 25 maggio 2018.
Il 23 giugno 2018 è stato pubblicato un trailer teaser della serie. Il 16 luglio 2018 è stato pubblicato il trailer completo. Dal 19 luglio al 22 luglio 2018, la serie è stata sponsorizzata durante il San Diego Comic-Con International attraverso un'esperienza di fuga, tenutasi fuori da Petco Park.
Il 24 giugno 2018, la serie è stata proiettata alla Seriesfest, un festival televisivo internazionale annuale, presso il Sie FilmCenter di Denver, in Colorado. La proiezione è stata seguita da una sessione di domande e risposte con l'ideatrice della serie Raelle Tucker, il produttore Scott Winant, il co-presidente della Blumhouse Television e alcuni membri del cast tra cui Kiana Madeira, Kevin Carroll e Elena Kampouris. La sessione è stata moderata dal capo dello sviluppo di Facebook Watch, Mina Lefevre.
In una recensione positiva, Caroline Framke di Variety ha lodato la serie, scrivendo: "Con episodi in esecuzione ad una mezz'ora economica, Sacred Lies mantiene un equilibrio abbastanza solido tra le risposte ritenute e getta le basi per i misteri che ci attendono". Alexis Gunderson di Paste, scrive: "È molto artistica, non solo nella saturazione del colore, ma in ogni colpo di mani, dita e cose che hanno bisogno di mani e dita per attraversare la linea di vista di Minnow nei centri di detenzione: colpi che si sentirebbero feticisti se non fosse per l'assoluta opacità di pensiero con la quale l'astuta Minnow, che non si è mai presentata come un oggetto di pietà, li riguarda, ed è assolutamente artistica e cupa".In una valutazione più eterogenea, John Doyle del The Globe and Mail, scrive: "Sacred Lies è un buon dramma multistrato, sebbene la qualità vagamente soprannaturale del passato di Minnow sia un po' troppo dura". In una recensione negativa complessiva, Ben Travers di Indiewire ha dato alla serie una "C-", criticandola e scrivendo: "Questo dramma di mezz'ora è inefficace nel prendere in giro il suo più grande mistero, e il suo dialogo può essere ridicolmente ottuso. I fan più accaniti del libro potrebbero restare fermi per vedere come tutto si svolge, ma ciò richiederebbe un livello di impegno di solito visto ... nelle sette!".
The Official Sacred Lies After Show è un'aftershow che va in onda in diretta sulla pagina Facebook ufficiale della serie la domenica sera. La serie è prodotta da AfterBuzz TV e vede Juliet Vibert, che ospita in ogni episodio un membro del del cast o della troupe della serie. Gli episodi durano dai 17 ai 53 minuti.
Fatal Following: The Truth About the Kevinian Cult è una docu-serie sul crimine, pubblicata esclusivamente sulla pagina ufficiale di Facebook. La serie è realizzata secondo lo stile delle varie docu-serie e scava sullo sfondo di un differente membro del culto keviniano. Ogni episodio dura dai 2 ai 3 minuti.
Juvie Stories è una serie realizzata nello stile vlog di Internet e include vari detenuti del Missoula Youth Correctional Facility che parlano direttamente alla telecamera. Ogni episodio dura da 1 ai 4 minuti.
La Società Sportiva Calcio Napoli, meglio nota come Napoli, è una società calcistica italiana con sede nella città di Napoli. Milita in Serie A, la massima serie del campionato italiano.
Fondata nel 1926 con il nome di Associazione Calcio Napoli, assunse poi la denominazione di SSC Napoli nel 1964. In seguito al fallimento della società nel 2004, il presidente Aurelio De Laurentiis fonda la Napoli Soccer che ne rileva il titolo sportivo e viene iscritta alla Serie C1, per poi ritornare alla denominazione precedente con la promozione in Serie B nel 2007.
Il colore sociale è l'azzurro, mentre la mascotte è il Ciuccio, originariamente un cavallo inalberato. Gioca le partite interne allo stadio San Paolo, inaugurato nel 1959.
Con un palmarès che comprende due scudetti (1986-1987, 1989-1990), cinque Coppe Italia (1961-1962, 1975-1976, 1986-1987, 2011-2012 e 2013-2014), due Supercoppe italiane (1990 e 2014) e una Coppa UEFA (1988-1989), oltre ad una Coppa delle Alpi (1966) e una Coppa di Lega Italo-Inglese (1976), il Napoli è la squadra del Meridione più titolata a livello nazionale e internazionale, nonché, con 76 partecipazioni, quella più presente nei campionati di massima serie. 
Il Napoli è anche uno dei membri associati dell'ECA (Associazione dei Club Europei), organizzazione nata in sostituzione del soppresso G-14 e costituita dai principali club calcistici del continente, riuniti in consorzio al fine di ottenere una tutela comune dei diritti sportivi, legali e televisivi di fronte alla FIFA.
La fondazione dell'Associazione Calcio Napoli avvenne il 25 agosto 1926 (sebbene la data venga tradizionalmente anticipata al 1º agosto) su iniziativa dell'industriale napoletano Giorgio Ascarelli, il quale ne assunse la presidenza. Di fatto, la nascita del Napoli avvenne attraverso un cambio di denominazione dell'Internaples, un club sorto a sua volta nel 1922 come frutto della fusione di altre due compagini, il Naples Foot-Ball Club e l'Unione Sportiva Internazionale Napoli grazie all'intermediazione di Emilio Reale. Nel frattempo, il 3 agosto era stato istituito il Direttorio Divisioni Superiori, l'antesignano dell'odierna Lega Calcio, al quale il Napoli ottenne l'affiliazione, unico club del Centro-Sud insieme ai sodalizi capitolini Alba Audace e Fortitudo Pro Roma, in virtù del piazzamento conseguito dall'Internaples nella Prima Divisione 1925-1926.
La società esordì in massima serie nella Divisione Nazionale 1926-1927. Le prime due stagioni si chiusero con la retrocessione in Seconda Divisione, ma la F.I.G.C. in entrambe le occasioni accordò la riammissione per premiare gli sforzi del club partenopeo di recuperare il pesante gap con le società settentrionali. Dopo i difficili inizi, la situazione però migliorò rapidamente, grazie soprattutto all'apporto dell'italo-paraguayano Attila Sallustro, primo idolo dei tifosi partenopei. In questi primi anni il Napoli si affidò come allenatori ad ex-calciatori austriaci, come Anton Kreutzer, Bino Skasa, Jean Steiger e Otto Fischer (che morrà tragicamente nell'olocausto), all'ungherese Ferenc Molnár e all'italiano Giovanni Terrile. 
Il Napoli prese parte al primo torneo di massima serie a girone unico, la Serie A 1929-1930 ottenendo la prima vittoria in tale competizione ai danni del Milan. La società scelse come allenatore il mister William Garbutt, già vincitore di tre scudetti con il Genoa. Nei 6 anni in cui fu sotto la sua guida, il Napoli, grazie al contributo di giocatori come Antonio Vojak e Attila Sallustro, raggiunse notevoli risultati, come il doppio terzo posto consecutivo nelle stagioni 1932-1933 e 1933-1934 e la qualificazione alla massima competizione europea dell'epoca, la Coppa Mitropa. 
Nel 1936 entrò in società il comandante Achille Lauro, armatore di grande successo, che non riuscì tuttavia ad apportare particolari benefici al club partenopeo: nella seconda metà degli anni trenta la qualità della squadra andò declinando, fino a culminare nella retrocessione nella categoria inferiore nel 1941-1942.
Terminata la seconda guerra mondiale, il Napoli prese parte alla Divisione Nazionale 1945-1946, vincendo il girone misto Centro-Sud e riconquistando la massima serie. Tornò in Serie B due anni dopo, retrocesso dalla CAF per illecito sportivo. La panchina venne affidata ad Eraldo Monzeglio, che riportò la squadra in Serie A e avviò un lungo periodo alla guida del club partenopeo. Nonostante i rinforzi del presidente Achille Lauro, tra i quali Bruno Pesaola, Hasse Jeppson e Luís Vinício, il Napoli non andò oltre il quarto posto del 1952-1953 e del 1957-1958. Nel 1959 venne inaugurato lo stadio San Paolo.
Tornato in Serie B nel 1961, il Napoli venne affidato a Bruno Pesaola, il quale riportò gli azzurri in massima serie e vincendo anche il primo trofeo della storia del club, la Coppa Italia 1961-1962, divenendo con il Vado l'unica società a vincere il trofeo non militando in massima divisione. Questo successo, sancì l'esordio del Napoli in europa, giocando la Coppa delle Coppe, nella quale raggiunse i quarti di finale. Il 25 giugno 1964 il club assunse la denominazione di Società Sportiva Calcio Napoli, diventando contestualmente una società per azioni. Achille Lauro ottenne una quota rilevante delle azioni in virtù dei crediti vantati e garantì al figlio Gioacchino l'ingresso tra i soci, mentre Roberto Fiore venne eletto presidente. Alcuni dei giocatori più rappresentativi dell'epoca furono Dino Zoff, Antonio Juliano, Omar Sívori e José Altafini; il miglior risultato fu il secondo posto del 1968.
Il 18 gennaio 1969 la società, sull'orlo del dissesto finanziario, passò nelle mani di Corrado Ferlaino, che avviò la più longeva e vincente presidenza della storia partenopea. Con l'acquisto di calciatori come Sergio Clerici, Giuseppe Bruscolotti e Tarcisio Burgnich, il Napoli raggiunse due volte il terzo posto (1971 e 1974) e un secondo posto nel 1975, questi ultimi due piazzamenti ottenuti grazie al calcio totale di Luís Vinício. Nel 1976 il club azzurro vinse la seconda Coppa Italia, superando in finale il Verona. Nella seconda metà degli anni settanta nonostante l'acquisto del bomber Giuseppe Savoldi, il rendimento in campionato peggiorò, culminando con il decimo posto del 1980.
Dopo uno scudetto sfiorato nel 1981, con il libero olandese Ruud Krol tra i protagonisti, la svolta si ebbe nell'estate del 1984: il presidente Ferlaino il 30 giugno 1984 definì l'acquisto più importante della storia del club, il campione argentino Diego Armando Maradona dal Barcellona per la cifra record di 15 miliardi di lire.
Sotto la guida di Ottavio Bianchi e con l'innesto di calciatori come Bruno Giordano, Salvatore Bagni, Claudio Garella e Alessandro Renica, nel 1987 il Napoli conquistò il suo primo scudetto e la terza Coppa Italia.
Il club si consolidò ai vertici del calcio italiano con gli innesti dei brasiliani Careca e Alemão; il Napoli arrivò per due volte consecutive secondo (1988 e 1989) e sempre nel 1989 ottenne anche il primo alloro internazionale, la Coppa UEFA, superando nella doppia finale lo Stoccarda. Nel 1990, con Alberto Bigon allenatore, il club partenopeo conquistò il secondo scudetto, cui fece seguito la vittoria della Supercoppa Italiana. Nel 1991 con la partenza di Maradona, si chiuse il primo importante ciclo della storia azzurra.
Negli anni seguenti il Napoli ottenne discreti risultati, un quarto posto nel 1992 con Claudio Ranieri in panchina e un sesto posto nel 1994, allenatore Marcello Lippi. La crisi finanziaria costrinse il club a privarsi dei suoi uomini migliori. Nei due anni successivi, con Vujadin Boškov in panchina, il Napoli ottenne un settimo e un decimo posto e raggiunse la finale di Coppa Italia 1996-1997, sconfitto dal Vicenza. La crisi raggiunse l'apice nel 1998, con la retrocessione in Serie B dopo 33 anni consecutivi di massima serie. Il club ritornò in Serie A nel 2000, per retrocedere dopo appena un anno. L'ingresso in società di Giorgio Corbelli prima e di Salvatore Naldi poi non portò benefici al club, che ristagnò a metà classifica nella seconda serie italiana.
Alla crisi di risultati si aggiunse l'ormai compromessa situazione finanziaria, che portò nell'estate del 2004 al fallimento del club con conseguente perdita del titolo sportivo. Nelle settimane successive l'imprenditore cinematografico Aurelio De Laurentiis rilevò il titolo sportivo dalla curatela fallimentare del tribunale di Napoli e iscrisse la squadra, con la denominazione di Napoli Soccer, al campionato di terza serie. Soltanto sfiorata nel primo anno, la promozione arrivò nel 2006 sotto la guida di Edoardo Reja.
Dopo aver riacquisito la denominazione originaria di Società Sportiva Calcio Napoli, volutamente non utilizzata nei due campionati di terza serie, nel 2007 il club conseguì l'immediata promozione in Serie A ritornandovi dopo 6 anni di assenza. Alla guida della squadra si avvicendarono l'ex CT della Nazionale Roberto Donadoni sostituito da Walter Mazzarri che nel 2011 riportò il club nella massima competizione europea, la UEFA Champions League, 21 anni dopo l'ultima partecipazione. Il 20 maggio 2012 vinse la quarta Coppa Italia, 25 anni dopo l'ultima affermazione e in assoluto quasi 22 anni dopo l'ultimo trofeo, battendo in finale la Juventus per 2 a 0.
Per la stagione 2013-14 venne ingaggiato come allenatore Rafael Benítez, che conquistò subito un trofeo, consegnando al club la quinta affermazione in Coppa Italia, grazie alla vittoria per 3-1 in finale contro la Fiorentina. Nella stagione successiva, il Napoli vinse la seconda Supercoppa italiana battendo la Juventus nella finale di Doha, in Qatar. Dopo i due anni sotto la guida di Benítez, terminata con un 5º posto in Serie A e la vittoria in Supercoppa, la squadra viene affidata all'ex Empoli Maurizio Sarri che al primo anno, rende il Napoli simbolicamente campione d'inverno (non succedeva dalla stagione 1989-1990).
La tenuta di gioco del Napoli è composta da una maglia azzurra con numerazione bianca, pantaloncini bianchi e calzettoni azzurri. La tenuta da trasferta generalmente è composta da maglia bianca, pantaloncini bianchi o azzurri, calzerotti bianchi o azzurri.
Lo stemma del Napoli è costituito da una corona circolare, la cui area esterna è di colore blu, bordata di blu scuro, mentre l'area interna è azzurra bordata di bianco. Al centro è inserita la lettera N di colore bianco. Il tutto è impreziosito da sfumature ed effetti di luce.
Il primo campo da gioco utilizzato dal Napoli fu lo Stadio Militare dell'Arenaccia: voluto da Alberico Albricci, fu inaugurato nel 1923 e assegnato nel 1926 al neonato club partenopeo. Nel 1929 il presidente Giorgio Ascarelli commissionò la costruzione di un nuovo stadio: inizialmente denominato Stadio Vesuvio, venne inaugurato il 23 febbraio 1930 con la partita tra azzurri e Juventus, terminata 2-2. Poco tempo dopo Ascarelli venne a mancare e lo stadio gli fu intitolato a furor di popolo, ma in seguito le leggi razziali imposero un ulteriore cambio di nome in Stadio Partenopeo. Rinnovato e ampliato in occasione dei Mondiali 1934, l'impianto fu completamente raso al suolo dai bombardamenti alleati nel corso della seconda guerra mondiale.
Il club si trasferì quindi allo stadio Arturo Collana del Vomero, già provvisoriamente utilizzato ai tempi dei lavori di ristrutturazione del precedente impianto. Rinominato per breve tempo Stadio della Liberazione nel dopoguerra, era tuttavia inadeguato alle esigenze del club: emblematica la situazione nella quale venne giocata Napoli-Juventus (4-3 il risultato finale) del 20 aprile 1958, con il pubblico assiepato a bordo campo.
Venne così progettato un nuovo impianto nel quartiere di Fuorigrotta, denominato stadio San Paolo per celebrare la tradizione secondo la quale San Paolo, in viaggio verso Roma, avrebbe attraccato in quest'area di Napoli. Venne inaugurato il 6 dicembre 1959, in una partita contro la Juventus (2-1 per i partenopei).
Il Napoli è una società per azioni dal 25 giugno 1964, allorquando il proprietario dell'allora Associazione Calcio Napoli, Achille Lauro, coadiuvato da altri soci come Antonio Corcione, Luigi Scuotto e Roberto Fiore, costituì la Società Sportiva Calcio Napoli S.p.A. con capitale sociale di 120 milioni di lire.Il 99,8% delle azioni della società partenopea è controllato dalla Filmauro S.r.l., mentre il restante 0,2% appartiene ad Aurelio De Laurentiis, presidente del CdA. Il capitale della controllante Filmauro, a sua volta, è intestato per il 90% alla fiduciaria Romafides del gruppo UniCredit (il cui compito istituzionale è quello di coprire il reale possessore, Aurelio De Laurentiis, e di offrire servizi di gestione per suo conto) e per il restante 10% a Jacqueline Baudit, moglie di De Laurentiis.
SediSi riporta di seguito l'elenco delle sedi ufficiali utilizzate dalla Società Sportiva Calcio Napoli nel corso della sua storia.
Attraverso la partecipazione diretta dei propri tesserati, il club azzurro ha patrocinato iniziative a sostegno delle strutture ospedaliere cittadine, oltre a iniziative di sensibilizzazione contro la violenza nello sport e la povertà infantile. Con l'appoggio all'associazione cittadina Scugnizzi, che opera nel penitenziario minorile di Nisida, il Napoli sostiene svariati progetti volti al reinserimento sociale dei giovani detenuti una volta scontata la loro pena.
Tramite raccolte di fondi sostenute direttamente e indirettamente dai propri tesserati, il Napoli ha fornito il proprio appoggio a istituzioni come la Robert F. Kennedy Foundation, Telethon, la Fondazione San Raffaele, la Fondazione Stefano Borgonovo e la Fondazione Massimo Leone Onlus.
Il club partenopeo si è inoltre impegnato con diverse iniziative a sostegno delle vittime del terremoto dell'Aquila del 2009, dalla devoluzione degli incassi delle partite alla raccolta fondi per la costruzione di un centro polisportivo antisismico nel capoluogo abruzzese.
Ebbe origine all'inizio degli anni venti, quando il Naples e l'Internazionale Napoli non si erano ancora fuse, su iniziativa del presidente dell'Internazionale Emilio Reale. Il primo prodotto del vivaio azzurro fu Attila Sallustro, allora undicenne.
Nei primi anni sessanta si formò il mediano Antonio Juliano, divenuto in seguito il secondo giocatore con più presenze in maglia azzurra tra campionato e coppe (505).
Negli anni settanta il settore giovanile vinse il Torneo di Viareggio 1975 e il Campionato Primavera 1978-1979. La rosa campione d'Italia Primavera, allenata da Mario Corso, comprendeva calciatori che debuttarono in prima squadra come Raffaele Di Fusco, Luigi Caffarelli, Costanzo Celestini e Giuseppe Volpecina i quali vinsero lo scudetto del 1987.
Negli anni ottanta il vivaio fornì alla prima squadra il difensore Ciro Ferrara, il quale vinse tutti gli allori dell'epoca d'oro del club partenopeo.
Nell'epoca post-Maradona il Napoli visse un momento di profonda crisi ed anche il settore giovanile venne trascurato; nonostante ciò, negli anni novanta in Serie A debuttarono giovani talenti, su tutti Fabio Cannavaro, futuro campione del mondo e Pallone d'oro 2006. Inoltre ci fu l'affermazione
nella Coppa Italia Primavera 1996-1997 e nel Campionato Allievi dello stesso anno. In questo periodo fu costruito il centro sportivo di Marianella, che avrebbe dovuto essere all'avanguardia a livello di formazioni giovanili, ma la struttura fu lasciata nel totale degrado fino alla sua chiusura.
Col fallimento del 2004, il settore giovanile fu smembrato, e venne ricostituito con l'avvento di Aurelio De Laurentiis, ottenendo come primi risultati un titolo Berretti di Serie C. Il lavoro dello staff tecnico diede ulteriori frutti portando al ritorno di alcuni azzurrini nel giro delle nazionali giovanili. Nel 2010 ci fu la partecipazione al Torneo di Viareggio dopo 7 anni di assenza.
La partita di spareggio Napoli-Lazio del 23 giugno 1929, valida per l'ammissione al primo campionato di Serie A a girone unico, fu il primo incontro di campionato a essere trasmesso in una rudimentale "radiocronaca" (non si può parlare di radiocronaca vera e propria, in quanto quest'ultima venne introdotta in Italia solo qualche anno dopo); infatti il Mezzogiorno sportivo, quotidiano di Napoli, aveva inviato allo stadio di Milano (dove si disputò lo spareggio) un giornalista, che durante la partita telefonava alla redazione descrivendo le varie azioni di gioco; il contenuto della telefonata veniva poi trascritto dal giornalista Michele Buonanno che inviava i dispacci a un altro giornalista, Felice Scandone, che ne leggeva il contenuto da un balcone, informando così la folla in trepidante attesa dell'andamento dello spareggio. La partita terminò 2-2 ed entrambe le squadre vennero ammesse al primo torneo di massima serie a girone unico.Nel video All Now Remix del gruppo rap The Movement, uno dei cantanti indossa la maglia numero 94 di Nathaniel Chalobah.
Altri riferimenti si hanno nei film, Quel ragazzo della curva B, in cui appaiono, nel ruolo di se stessi i calciatori Andrea Carnevale, Giuseppe Bruscolotti e Bruno Giordano, nel film Tifosi, dove Nino D'Angelo interpreta un tifoso partenopeo, con la presenza nel ruolo di sé stesso di Diego Armando Maradona, nel film Paulo Roberto Cotechiño centravanti di sfondamento, nel film biografico su Maradona, Maradona - La mano de Dios e in Colpi di fortuna prodotto da Aurelio De Laurentiis.
Si riporta di seguito l'elenco dei presidenti, degli allenatori e dei direttori tecnici del Napoli dalla fondazione del club.
Tra i calciatori di rilievo che hanno giocato con la maglia del Napoli risultano Attila Sallustro, che assieme a Marcello Mihalich fu il primo calciatore del Napoli a giocare in Nazionale, Antonio Vojak, Enrico Colombari, Amedeo Amadei, calciatore del Napoli più prolifico con la maglia della Nazionale italiana con 4 gol, l'attaccante svedese Hasse Jeppson prelevato dall'Atalanta e acquistato da Achille Lauro nel 1952 in cambio di 105 milioni di lire, il brasiliano Luís Vinício, Bruno Pesaola, i campioni d'Europa del 1968 Antonio Juliano e Dino Zoff, José Altafini e Omar Sívori (vincitori della Coppa delle Alpi 1966), Giuseppe Savoldi (vincitore della Coppa Italia 1976) e il libero olandese Ruud Krol.
Il 1984 vide la partenza di Krol e contestualmente l'arrivo del calciatore più importante della storia partenopea, Diego Armando Maradona e universalmente riconosciuto come uno dei più talentuosi calciatori di tutti i tempi, venne prelevato nell'estate di quell'anno dagli spagnoli del Barcellona per la cifra record di 15 miliardi di lire. Maradona recitò un ruolo decisivo nelle vittorie del club azzurro, il cui palmarès è in buona parte riconducibile al suo periodo di militanza in maglia partenopea: divenne capitano della squadra e nel giro di sette stagioni condusse il club alla vittoria di due scudetti, una Coppa Italia, una Coppa UEFA e una Supercoppa Italiana, e una sorta di icona popolare per la città di Napoli, da lui lasciata nel 1991 a seguito di gravi vicissitudini personali. È insieme a Edinson Cavani e a Gonzalo Higuaín l'unico calciatore del Napoli ad aver vinto la classifica cannonieri in Serie A (1987-1988, 15 reti). Nel 2000 il club partenopeo ritirò in suo onore la maglia numero 10.
Maradona venne coadiuvato, nel corso dell'esperienza partenopea, da una serie di calciatori di notevole livello. Tra questi Ciro Ferrara, Bruno Giordano e il brasiliano Careca, che insieme al trequartista argentino costituirono il celebre trio d'attacco Ma.Gi.Ca.
Nella storia recente, i calciatori di maggior rilievo sono stati l'uruguaiano Cavani, capocannoniere della A nel 2013 con 29 gol e vincitore della Coppa Italia 2012, e l'argentino Higuain, vincitore della Coppa Italia e della Supercoppa italiana nel 2014. Inoltre, l'argentino è stato capocannoniere della A nel 2016 con 36 marcature, battendo il record di reti segnate in un campionato a venti squadre, fino a quel momento appartenuto a Nordahl (35 reti nel 1949-50 con il Milan). Higuain fu ceduto alla Juventus a fine stagione per € 90 milioni, nell'operazione di mercato più ricca della storia del calcio italiano.
 Diego Armando Maradona, 10Il Napoli nell'estate del 2000 ritirò la maglia n. 10 appartenuta a Diego Armando Maradona dal 1984 al 1991, come tributo alla sua classe e al notevole contributo offerto in sette stagioni con la casacca partenopea.
Tuttavia, per motivi regolamentari, il numero venne ristampato sulle maglie azzurre dal 2004 al 2006 in Serie C1, torneo dove vige la vecchia numerazione dall'1 all'11. Va al calciatore argentino Roberto Carlos Sosa il primato di essere stato l'ultimo ad indossare la 10 al San Paolo e contemporaneamente a segnare, nella gara contro il Frosinone del 30 aprile 2006.
Al 2016, 25 calciatori hanno ricoperto tale ruolo ufficialmente. Oltre al già citato Innocenti, la fascia è stata indossata da altri due oriundi, Attila Sallustro e Bruno Pesaola. A parte i due argentini Diego Armando Maradona e Roberto Ayala e lo slovacco Marek Hamšík, i restanti capitani sono tutti di nazionalità italiana.
Il periodo più lungo con la fascia di capitano della squadra azzurra è stato quello di Antonio Juliano, con dodici stagioni tra 1966 e 1978.
Al 24 marzo 2016 sono 46 i calciatori del Napoli ad aver ricevuto la convocazione nella Nazionale maggiore italiana, 33 dei quali hanno effettivamente collezionato almeno una presenza. Il recordman di presenze è Fernando De Napoli (49), mentre Amedeo Amadei (6) con quattro reti detiene il record di marcature in nazionale.
I primi calciatori azzurri a militare in Nazionale furono Marcello Mihalich (1) e Attila Sallustro (2), che debuttarono il 1º dicembre 1929 contro il Portogallo. La partita terminò 6-1, con reti di Mihalic (che realizzò una doppietta, divenendo anche il primo azzurro a segnare in Nazionale) e di Sallustro.
Negli anni sessanta approdarono in azzurro Antonio Juliano (18) e Dino Zoff (19), che conquistarono il titolo europeo nel 1968 e il secondo posto nel Mondiale 1970. Juliano partecipò anche ai mondiali del 1966 e del 1974, mentre Mauro Bellugi partecipò all'Europeo del 1980.
Nella seconda metà degli anni ottanta, il Napoli ebbe un buon numero di convocati, tra i quali, Salvatore Bagni (28), Ciro Ferrara (25), Massimo Crippa (12), Andrea Carnevale (10) e Giovanni Francini (4).
Il 5 settembre 2009, Fabio Quagliarella fu convocato contro la Georgia per le qualificazioni al mondiale del 2010 a cui prese parte insieme a Christian Maggio e a Morgan De Sanctis (3). Quagliarella divenne il primo calciatore del Napoli a segnare in un mondiale, realizzando contro la Slovacchia il gol che fissò il risultato sul definitivo 3-2 per la nazionale mitteleuropea.
Lorenzo Insigne (13), prodotto del vivaio azzurro, fu convocato ai mondiali del 2014 in Brasile, collezionando una presenza. Fu convocato anche per l'Europeo del 2016.
 Campionato italiano: 2 1986-1987, 1989-1990 Coppa Italia: 5 1961-1962, 1975-1976, 1986-1987, 2011-2012, 2013-2014 Supercoppa italiana: 2 1990, 2014Campionato italiano di Serie B: 1 1949-1950
Berretti Campionato Nazionale "Berretti" (LNP-A): 12010-2011 Campionato Nazionale "Berretti" (C1-C2): 12004-2005
In 90 stagioni sportive a partire dalla fondazione della società nel 1926, compresi 4 tornei di Divisione Nazionale (A).
Serie AIl Napoli ha partecipato a 76 campionati di massima serie, 72 dei quali di Serie A a girone unico. In tali stagioni è salito 19 volte sul podio:
10 terzi posti (1932-1933, 1933-1934, 1965-1966, 1970-1971, 1973-1974, 1980-1981, 1985-1986, 2010-2011, 2013-2014, 2016-2017)Serie BIl Napoli ha partecipato a 12 campionati di Serie B ottenendo 5 promozioni:
4 per piazzamento utile (1961-1962, 1964-1965, 1999-2000, 2006-2007)Serie CIl Napoli (come "Napoli Soccer") ha partecipato a 2 campionati di Serie C1 ottenendo 1 promozione:
1 per vittoria del girone B (2005-2006)Coppa ItaliaIl Napoli ha partecipato a 67 edizioni della Coppa Italia. È arrivato in finale in 9 occasioni:
4 finali perse (1971-1972, 1977-1978, 1988-1989, 1996-1997)Supercoppa ItalianaIl Napoli ha partecipato a 3 edizioni della Supercoppa Italiana:
Il Napoli esordì in massima serie (allora denominata Divisione Nazionale) il 3 ottobre 1926. Quella corrente (2017-2018) è dunque la sua 90ª stagione sportiva; ha partecipato a 72 campionati di massima serie (4 di Divisione Nazionale e 68 di Serie A propriamente detta), 12 di Serie B e 2 di Serie C1. Nel corso delle 72 stagioni in massima serie il Napoli ha vinto 2 volte il campionato, giungendo al secondo posto in 6 occasioni e per 9 volte al terzo. In 88 stagioni sportive, la società si è dunque piazzata sul podio nel 19,3% dei casi.
La vittoria in campionato con il maggior scarto fu un 8-1 contro la Pro Patria, nella Serie A 1955-1956. La sconfitta con il maggior scarto fu invece uno 0-11 subìto dal Torino nel campionato federale 1927-1928.
Il Napoli e il Vado sono le uniche squadre che hanno vinto la Coppa Italia non militando in massima serie (1961-1962). Sempre per quanto riguarda la Coppa Italia, il Napoli detiene il record di vittorie consecutive (20), e insieme alla Fiorentina, è l'unica squadra ad aver vinto la Coppa Italia vincendo tutte le partite (13 su 13; accadde nella stagione 1986-1987). Il Napoli inoltre condivide con Torino (1942-1943), Juventus (1959-1960, 1994-1995, 2014-2015 e 2015-2016), Lazio (1999-2000) e Inter (2009-2010) il primato di aver vinto sul campo nella stessa stagione Scudetto e Coppa Italia (1986-1987).
Il Napoli vanta inoltre, in coabitazione con Bologna (1931-1932) e Juventus (1932-1933), il record dei punti (33 su 34) ottenuti nelle gare interne in un campionato a 18 squadre con 2 punti per vittoria (16 vittorie ed 1 pareggio in 17 partite), realizzato nel torneo 1989-1990. L'unica squadra che riuscì a ottenere punti al S. Paolo in quella stagione fu la Sampdoria, che pareggiò 1-1.
Nella stagione 2015-16 ha invece stabilito il proprio record di vittorie consecutive nei campionati nazionali, con una striscia di 8 successi in serie A.
Il giocatore con più presenze nella storia del Napoli è Marek Hamšík, il quale conta 407 presenze in Serie A (anch'esso un primato) e 519 partite giocate.
Il titolo di massimo cannoniere detenuto dallo stesso Marek Hamšík, con 119 reti realizzate. Il record di gol in campionato (comprendendo anche i tornei di Divisione Nazionale) appartiene ad Attila Sallustro, con 106 reti, mentre il massimo cannoniere in Serie A è Antonio Vojak, con 102 reti. Il record di gol in un singolo torneo di massima serie appartiene a Gonzalo Higuaín, con 36 reti realizzate nella stagione 2015-2016 (record per la Serie A).Il record di gol in una singola partita di campionato appartartiene a Attila Sallustro che siglò cinque reti il 12 maggio 1929 nella gara in casa contro la Reggiana, valevole per il campionato di Divisione Nazionale 1928-1929, per quanto riguarda la serie A invece il record è di quattro reti diviso tra Hasse Jeppson in Napoli-Atalanta 6-3 il 27 settembre 1953 nella Serie A 1953-1954, Luís Vinício in Napoli-Palermo 4-1 il 9 giugno 1957 nella Serie A 1956-1957, Giuseppe Savoldi in Napoli-Foggia 5-0 il 18 dicembre 1977 nella Serie A 1977-1978 e Dries Mertens in Napoli-Torino 5-3 nella Serie A 2016-2017.Per quanto concerne le competizioni europee (comprendendo anche i tornei non organizzati dall'UEFA), il record di presenze appartiene a Marek Hamšík con 56 apparizioni, mentre il primato di reti compete ad Edinson Cavani con 19 gol. Il record di gol in una singola partita ufficiale per le gare europee appartiene a Daniel Fonseca, che siglò cinque reti il 16 settembre 1992 nella gara in trasferta contro gli spagnoli del Valencia, valevole per l'andata dei trentaduesimi di finale di Coppa UEFA, unico caso di cinquina esterna realizzata nelle coppe europee da un calciatore di una squadra italiana.Nelle coppe nazionali, infine, il giocatore più presente è Giuseppe Bruscolotti con 96 partite giocate, mentre Diego Armando Maradona siglò il maggior numero di reti, 29. Il record di gol in una singola partita nelle coppe nazionali appartiene a Giuseppe Savoldi, con una quaterna in un Napoli-Juventus 5-0 nella Coppa Italia del 1977-1978.
Le origini del tifo organizzato a Napoli risalgono agli anni sessanta. Il Napoli è al 2016 la quarta squadra italiana per numero di tifosi con circa 4,6 milioni. A livello internazionale si stima un seguito di circa 35 milioni di tifosi nel mondo e 120 milioni di simpatizzanti.
Il tifoso medio del Napoli non appartiene a una classe specifica: secondo il giornalista Mimmo Carratelli, il tifo azzurro «confonde e compatta genti diversissime, i napoletani dei quartieri-bene e quelli dei rioni popolari. Il Napoli è "la squadra di tutti" [...].».
Quello che accomuna tutti è comunque la passione per la squadra: il tifo raggiunge picchi tali, che in alcune occasioni l'urlo dei tifosi al goal è stato registrato come terremoto dai sismografi dell'Università degli Studi di Napoli Federico II.
Il gemellaggio tra i supporters del Napoli e quelli del Genoa è uno dei più antichi che il calcio italiano possa vantare. Ebbe inizio il 16 maggio 1982 in seguito al pareggio per 2-2 a Napoli tra le due squadre, nell'ultima giornata della Serie A 1981-1982, che portò alla salvezza del Genoa a scapito del Milan; il rapporto si consolidò nella Serie B 2006-2007 quando, con il pareggio per 0-0 a Genova, entrambe le squadre ottennero la promozione in Serie A. Lo storico gemellaggio tra le due tifoserie è stato anche omaggiato e sostenuto da iniziative commerciali. Esistono inoltre rapporti di amicizia con le tifoserie siciliane di Catania e Palermo, seppur con questi ultimi sussista poi in campo uno storico dualismo sportivo; all'estero ci sono legami con le curve di Borussia Dortmund, Celtic e Paris Saint-Germain.
In senso opposto, i tifosi azzurri hanno cattivi rapporti soprattutto con le squadre del Nord, in particolare con Verona, Vicenza, Atalanta e, per via del succitato gemellaggio tra campani e genoani, Sampdoria. Da parte napoletana, storica è la rivalità con la Juventus, la squadra che contende agli azzurri il primato delle simpatie tra i sostenitori calcistici nel Sud Italia, dovuta anche a motivi storici correlati con la città, la quale vide nella Vecchia Signora l'espressione sportiva del Piemonte sabaudo.
Il Napoli non disputa ufficialmente derby, ma è ugualmente protagonista di tre particolari sfide assimilabili a stracittadine: il derby del Sole, ufficiosamente chiamato anche derby del Sud, giocato contro la Roma, e all'apice della popolarità negli anni 1970 e 1980; il derby delle Due Sicilie, chiamato anch'esso colloquialmente derby del Sud, giocato con i siciliani del Palermo e all'apice della popolarità tra gli anni 2000 e 2010; e infine il derby Napoli-Salernitana, giocato con i corregionali della Salernitana. Rilevante anche la rivalità campana in essere negli anni 1980 con l'Avellino.
 Elio Tramontano, Da Sallustro a Maradona: 90 anni di storia del Napoli, Napoli, Edizioni Meridionali, 1984.
 Francesco Caremani, Napoli 2000 - l'album azzurro dalle origini a oggi, Genova, Sagep, 2000, ISBN 88-7058-799-1.
 Amalia Signorelli, Cultura popolare a Napoli e in Campania nel Novecento, Napoli, Guida Editori, 2002, ISBN 978-88-7188-643-5.
 Giuseppe Pacileo, Pietro Gargano, 80 anni di passione - La storia del Napoli dal 1926 al 2006, Napoli, Il Mattino, 2006.
 Enrico Varriale, Napoli 8½ - Il film degli 85 anni d'amore tra la città e la sua squadra, Bologna, Minerva Edizioni, 2011, ISBN 978-88-7381-381-1.
 Giampaolo Materazzo, Dario Sarnataro, 1001 storie e curiosità sul grande Napoli che dovresti conoscere, Roma, Newton Compton editori, 2013, ISBN 978-88-541-5973-0.
Borgo medievale documentato fin dal XII secolo, è legata al nome di Carlo Lorenzini, autore di Pinocchio. Lo scrittore fiorentino, la cui madre era originaria del paese, vi trascorse parte dell'infanzia e ne assunse il nome, firmandosi Carlo Collodi.
La frazione conserva un'antica rocca e l'aristocratica Villa Garzoni con ampio giardino, e fonda la propria economia sul turismo anche grazie al parco dedicato a Pinocchio. Per la sua qualità turistico-ambientale è Bandiera arancione del Touring Club Italiano.
Collodi è collegata a Lucca mediante autocorse CTT Nord che transitano sulla ex strada statale 435 Lucchese.
Fino al 1957 la località era attraversata dalla tranvia Lucca-Monsummano, che svolgeva servizio passeggeri e merci.
L'Orchestra Sinfonica di Tokyo (東京交響楽団 Tōkyō Kōkyō Gakudan?), o OST, fu fondata nel 1946 come la Orchestra Sinfonica di Toho (東宝 交響 楽 団). Assunse il nome attuale nel 1951.
Con sede a Kawasaki, l'OST si esibisce in numerose sale da concerto ed è l'orchestra di alcune produzioni al Nuovo Teatro Nazionale di Tokyo, il principale teatro d'opera della città. Offre serie di concerti in abbonamento presso la sua sede, la Muza Kawasaki Symphony Hall e la Suntory Hall, la Concert Hall del Tokyo Metropolitan Theatre e della Tokyo Opera City (tutte a Tokyo).
L'orchestra ha registrato la colonna sonora del videogioco Star Fox: Assault. Ha anche eseguito la colonna sonora del film del 1984 Il ritorno di Godzilla.
L'Orchestra Sinfonica di Tokyo (東響, Tōkyō) non deve essere confusa con l'Orchestra Sinfonica Metropolitana di Tokyo (都響, Tokyō).
John Doe è un nome usato solitamente nel gergo giuridico statunitense per indicare un uomo la cui reale identità è sconosciuta o va mantenuta tale. Il suo equivalente femminile è Jane Doe, mentre nel caso di bambini è frequente l'uso di Baby Doe, anche se sono utilizzati per i bambini anche Jonnie Doe per i maschi e Janie Doe per le femmine.
Il termine inglese Doe non sembra avere alcun significato peculiare (come nome comune, doe è la femmina del cervo).
Questo appellativo sarebbe stato usato per la prima volta al tempo di Edoardo III di Inghilterra durante una diatriba legale chiamata Acts of Ejectment, nella quale, per comodità, ci si riferiva ad un ipotetico proprietario terriero, col nome inventato di John Doe.
Col tempo l'espressione cominciò ad essere usata per indicare una persona la cui identità è sconosciuta, come ad esempio nel caso del ritrovamento di un cadavere non identificato fino al momento del suo riconoscimento.
Nel Diritto romano, i nomi fittizi più usati per esemplificare le applicazioni delle norme sono Aulo Agerio e Numerio Negidio.
Equinox il cui vero nome è Terrance "Terry" Sorenson, è un personaggio creato da Len Wein (testi) e Gil Kane (disegni), pubblicato dalla Marvel Comics. La sua prima apparizione completa avviene in Marvel Team-Up (prima serie) n. 23 (luglio 1974). Invece la sua apparizione come cameo avviene in Giant-Size Spider-Man n. 1 (luglio 1974), creato da Len Wein (testi) e Ross Andru (disegni).
Giant-Size Spider-Man n. 1 (luglio 1974) (cameo), la storia è stata realizzata da Len Wein (testi), Ross Andru (disegni) e Don Heck (chine);
Marvel Team-Up (prima serie) n. 23 (luglio 1974), la storia è stata realizzata da Len Wein (testi), Gil Kane (disegni) e Mike Esposito (chine);
Marvel Team-Up (prima serie) n. 59 (luglio 1977), la storia è stata realizzata da Chris Claremont (testi), John Byrne (disegni) e David Hunt (chine)
Marvel Team-Up (prima serie) n. 60 (agosto 1977) (Flashback), la storia è stata realizzata da Chris Claremont (testi), John Byrne (disegni) e David Hunt (chine)
Marvel Comics Presents (prima serie) n. 147 (febbraio 1994): Legacy, la storia è stata realizzata da Mariano Nicieza (testi) e Steve Lieber (disegni e chine)
Equinox, al secolo "Terry" Sorenson, era figlio di due celebri scienziati. Tuttavia, suo padre,  luminare esperto in Fisica Termodinamica subiva i continui scherni da parte dei suoi colleghi a causa delle sue teorie non convenzionali sulla termodinamica, che gli causarono un lento declino nell'alcolismo portandolo addirittura a scaricare le sue frustrazioni con violenze ed abusi sulla moglie. Fu per questo che suo figlio e sua moglie lo abbandonarono per tornare purtroppo proprio nel momento in cui gli esperimenti dello scienziato causarono una terribile esplosione. Terry si avventò tra le fiamme per salvare suo padre, che in uno scoppio di energia perì mentre si innescava in Terry il cambiamento nell'essere noto come Equinox.
I poteri acquisiti erano in realtà altamente instabili, se da un lato permettevano al ragazzo di mantenersi in una costantemente fluida condizione di equilibrio di flusso termodinamico, portando la sua temperatura corporea (ed il suo stesso corpo) da elevatissime a bassissime temperature o viceversa, nonché di produrre colpi di fuoco o alternativamente dardi e frecce di ghiaccio (imitando i poteri dei suoi primi due rivali "buoni" ovvero la Torcia Umana e l'Uomo Ghiaccio),  dall'altro lo tenevano in uno stato conflittuale perenne che finì per alterare sensibilmente il suo equilibrio psichico.
Sua madre dedicò tutto il suo tempo, le sue energie e le sue risorse per cercare di trovare una cura per Terry e alla fine ideò una tuta protettiva che controllava la sua condizione consentendogli di controllare i suoi poteri, e quindi alternare a piacimento i cambiamenti di condizione corporea da fuoco a ghiaccio.
La padronanza dei poteri permetteva ad Equinox addirittura di creare scivoli di ghiaccio per spostarsi o intrappolare nel ghiaccio i suoi avversari.
Ma i soldi necessari al mantenimento degli strumenti di protezione finirono, ed Equinox si trovò a dover diventare un ladro per poter trovare l'attrezzatura necessaria. Queste sue attività portarono sulla sua strada come detto, la Torcia dei Fantastici Quattro e l'Uomo Ghiaccio degli X-men. Al termine del loro scontro i due eroi con i loro poteri "speculari" causarono in Equinox una condizione di sovraccarico che fece esplodere il ragazzo, il quale fu creduto morto.
Riapparve in seguito, in preda ad una sempre maggiore ed incontrollabile follia, trovandosi contro l'Uomo Ragno, Wasp e Calabrone. Lo scontro sembrava avere un esito incerto finché non intervenne sulla scena nuovamente sua madre, la quale con un equipaggiamento alimentato da una misteriosa fonte di potere proveniente proprio dal laboratorio dei Fantastici Quattro riuscì a ad aver ragione dell'incontrollabile potere del figlio. Temporaneamente soggiogato e neutralizzato, Equinox poté essere affidato alla custodia ed alle cure del leader degli F4 Reed Richards.
Durante la guerra civile dei supereroi, Equinox tentò di lasciare il paese. In seguito entrò a far parte dell'Iniziativa dei 50 Stati diventando membro della Freedom Force, la squadra di eroi registrati del Montana, insieme a Cloud 9, Think Tank, Spinner e Challenger.
Quando gli Skrull invasero il pianeta, si scoprì che Equinox era un agente mutaforma infiltrato dotato, oltre alle abilità originali di Terry, anche dei poteri dell'Uomo Ragno.
Più tardi Equinox e i restanti membri di Freedom Force (Cloud 9, Think Tank e Challenger) vengono reclutati da Norman Osborn in una operazione per fermare il gruppo ribelle degli Heavy Hitters, che denunciano in diretta televisiva la sempre più massiccia introduzione di supercriminali nell'Iniziativa dei 50 Stati. Il team è abbinato ai gruppi Psionex, Forze della Natura e U-Foes e a varie reclute di Camp Hammer solo per convincere l'opinione pubblica sulla fedeltà all'Iniziativa dei restanti gruppi reclutati durante la presidenza di Stark nello S.H.I.E.L.D. A convincere Osborn e Hood a reclutare la Freedom Force è anche il passato criminale di Equinox.
In seguito all'esposizione alle sostanze chimiche utilizzate dal padre, Terry si è tramutato in un essere di ghiaccio e fuoco. Il suo corpo è costantemente e contemporaneamente avvolto da questi due elementi. Può emettere fiamme dalle mani, quando queste sono ghiacciate e ghiaccio quando queste sono infiammate.
Il ratto spinoso sulawesiano di Musschenbroek (Maxomys musschenbroekii  Jentink, 1878) è un roditore della famiglia dei Muridi, endemico dell'isola di Sulawesi.
Roditore di piccole dimensioni, con lunghezza della testa e del corpo tra 115 e 158 mm, la lunghezza della coda tra 112 e 148 mm, la lunghezza del piede tra 30 e 38 mm e la lunghezza delle orecchie tra 16 e 22 mm.
La pelliccia è corta, soffice, densa e poco spinosa. Le parti superiori sono castane, mentre le parti ventrali, le guance e la gola sono bianche. Le orecchie sono arrotondate, allungate e prive di peli. Le vibrisse sono corte, scure e con la punta bianca. La coda è più corta della testa e del corpo, ed è ricoperta finemente di peli. Le femmine hanno un paio di mammelle pettorali, un paio post-ascellari e due paia inguinali. Il cariotipo è 2n=36 FN=59-60.
La IUCN Red List, considerato il vasto areale, la presenza in diverse aree protette, la tolleranza al degrado del proprio habitat e l'adattamento alla presenza umana, classifica M.musschenbroekii come specie a rischio minimo (LC).
 Guy G.Musser, Joe T.Marshall Jr. & Boeadi, Definition and Contents of the Sundaic Genus Maxomys (Rodentia, Muridae), in Journal of Mammalogy, vol. 60, nº 3, 1979,  pp. 592-606.
 Guy G.Musser, Sulawesi rodents : descriptions of new species of Bunomys and Maxomys (Muridae, Murinae), in American Museum Novitates, vol. 3001, 1991.
Ronald M. Novak, Walker's Mammals of the World, 6th edition, Johns Hopkins University Press, 1999. ISBN 9780801857898
Ricoprì numerosi ed importanti incarichi: fu capo degli affari civili di Taiwan sotto il dominio giapponese, primo direttore della Ferrovia della Manciuria del Sud, settimo sindaco di Tokyo, primo Capo scout del Giappone, primo direttore della NHK, terzo preside dell'Università di Takushoku, nonché Ministro degli interni e Ministro degli esteri del Giappone.
Gotō nacque a Isawa (attualmente nella prefettura di Iwate). Entrò nella Facoltà di medicina di Sukagawa, nella prefettura di Fukushima, all'età di 17 anni, e dopo la laurea divenne medico a Nagoya. Nel 1877, prestò servizio come medico del governo durante la ribellione di Satsuma. All'età di 25 anni, divenne presidente della Facoltà di Medicina di Nagoya. Nel 1882 entrò nel Ministero dell'interno.
Nel 1890 Gotō fu inviato dal governo giapponese in Germania per completare i suoi studi. Al ritorno, nel 1892 fu nominato capo del Dipartimento di sanità del Ministero degli interni.
Durante la Prima guerra sino-giapponese (1894-95) Gotō prestò servizio nel porto di Hiroshima e lavorò alla quarantena dei soldati di ritorno. Il suo lavoro fu notato da Kodama Gentarō dell'Esercito imperiale giapponese. Alla fine della guerra, la Cina cedette Taiwan al Giappone con il trattato di Shimonoseki. Kodama divenne Governatore generale di Taiwan, e a Gotō fu chiesto di diventare capo degli affari civili nel suo governo.
Per la sua formazione medica, Gotō credeva che Taiwan dovesse essere governata in base a "principi biologici", ossia che egli doveva anzitutto comprendere le usanze della popolazione taiwanese, come pure le ragioni della loro esistenza, prima di adottare politiche corrispondenti. A tal fine, creò e diresse il Consiglio provvisorio per l'indagine sulle vecchie usanze di Taiwan.
La dipendenza dall'oppio era un problema endemico in Cina al tempo, e Taiwan non faceva eccezione. Gotō raccomandò una politica di "graduale" proibizione dell'oppio. In base a questo schema, l'oppio poteva essere acquistato solo da rivenditori al dettaglio autorizzati. In aggiunta, poiché come risultato le entrate del governo derivanti dalla vendita di oppio divennero estremamente redditizie, Gotō usò le licenze per la vendita di oppio per ricompensare l'élite taiwanese leale all'impero giapponese e coloro che aiutavano nella soppressione del Taiwan Yiminjun, un  gruppo armato che resisteva al dominio giapponese. Il piano ottenne entrambi i suoi scopi, la dipendenza dall'oppio calò gradualmente e le attività del Taiwan Yiminjun furono scalzate.
Gotō lavorò per la monopolizzazione statale dello zucchero e della canfora e anche per lo sviluppo delle ferrovie a Taiwan.
Nel 1906, Gotō divenne il primo direttore della Compagnia della Ferrovia della Manciuria del Sud. Nel 1908, fece ritorno in Giappone in qualità di Ministro delle comunicazioni e capo dell'Ufficio delle Ferrovie (Tetsudoin), sotto il secondo governo Katsura. Nel 1912, Gotō divenne direttore dell'Ufficio per la colonizzazione (Takushokukyoku). Stretto confidente del primo ministro Katsura, lo assistette nella formazione del partito politico Rikken Doshikai dopo la crisi politica Taishō nel 1912. Nel 1916, Gotō assunse la carica di Ministro degli interni, e nel 1918 (nel governo Terauchi), quella di Ministro degli esteri.
Convinto assertore del panasiatismo, Gotō spinse per una politica estera giapponese aggressiva ed espansionistica e appoggiò fortemente l'Intervento siberiano. Fu poi sindaco di Tokyo nel 1920, e di nuovo Ministro degli interni nel 1923, contribuendo alla ricostruzione di Tokyo in seguito al Grande Terremoto del Kanto, durante questo periodo conobbe il futuro presidente delle ferrovie giapponesi Shinji Sogō, influenzandolo notevolmente.
Nel 1924, l'Istituto di ricerca sugli orologi Shokosha, precursore della Citizen Watches, produsse il suo primo orologio da tasca e lo presentò al sindaco di Tokyo, Gotō Shinpei. Gotō chiamò l'orologio citizen, cioè "cittadino", nella speranza che l'orologio, allora un articolo di lusso, potesse un giorno diventare ampiamente disponibile per i comuni cittadini.Gotō morì di emorragia cerebrale nel 1929. I suoi documenti sono conservati nel Gotō Shinpei Memorial Museum, che è situato nel suo luogo di nascita, la città di Mizusawa, nella prefettura di Iwate.
Gotō fu nominato primo Capo Scout del Giappone ed incaricato di ricostruire l'organizzazione. Come Ministro delle ferrovie, il conte Gotō viaggiava in tutto il paese, e fu quindi in grado di promuovere lo scautismo in tutto il Giappone nel suo tempo libero.
Ching, Leo T.S., Becoming Japanese: Colonial Taiwan and the Politics of Identity Formation. University of California Press (2001). ISBN 0-520-22553-8
(EN)  Goto, Shinpei | Ritratti di moderne figure storiche giapponesi (Biblioteca della Dieta Nazionale del Giappone)
Le Banche del Liechtenstein hanno goduto per molti anni del più rigoroso segreto bancario, attirando molti ingenti capitali esteri. Per questo motivo sono riuscite a diventate una delle attività economiche più rilevanti. 
Successivi accordi hanno di molto attenuato il segreto bancario, ma i dati dei depositi restano elevati. Il settore bancario produceva circa il 20% del PIL e il 7% dell'occupazione.
Il Principato del Liechtenstein fino alla prima guerra mondiale era strettamente legato all'Austria di cui adottava la moneta  la corona e il sistema bancario. Dopo il crollo della corona austriaca il Liechtenstein è entrato nell'Unione doganale con la Svizzera nel 1923 e dal 1924 ha adottato il franco svizzero come moneta, ma nel 1928 la Sparkasse del Liechetenstein fallì, azzerando così le disponibilità del Tesoro. La situazione economica del paese era resa difficile anche dalla conseguenza dei gravi danni di una inondazione del 1927 e da operazioni speculative che avevano scosso la credibilità dello stato. Un elemento positivo fu introdotto dalla legge bancaria allora emanata che cercò di attrarre con successo, con il più rigoroso anonimato, capitali dall'estero.Nel secondo dopoguerra una accorta legislazione fiscale contribuì ad aumentare l'importanza del sistema bancario 
Le banche aderiscono alla Liechtenstein Bankers Association, con sede a Vaduz, che ne cura gli interessi e ha promosso un autonomo fondo di garanzia. Le banche hanno avuto nel 2013 un buon risultato economico.Questo è l'elenco delle banche presenti nello stato del Liechtenstein:
Il circuito ATP World Tour Masters 1000 (in passato ATP Championships Series, ATP Super 9, Tennis Masters Series e ATP Masters Series) è un circuito annuale di 9 tornei tennistici denominati Masters 1000 riservati agli uomini regolato dall'ATP. I 9 tornei, che si disputano in singolare e in doppio, attribuiscono il maggior numero di punti per la classifica mondiale dei tennisti professionisti (il ranking ATP) e i montepremi più ricchi dopo i tornei del Grande Slam (Australian Open, Roland Garros, Wimbledon e U.S. Open, controllati dall'ITF) e le ATP Finals di fine stagione.Il circuito dei Masters 1000 fa parte dell'ATP World Tour insieme ai tornei dell'ATP World Tour 500 series e dell'ATP World Tour 250 series, questi ultimi i meno importanti in termini di punti attribuiti in classifica e montepremi. Dell'ATP World Tour fa inoltre parte il torneo denominato ATP Finals, evento di fine stagione a cui partecipano gli otto tennisti meglio classificati nella classifica mondiale riferita all'anno solare.
Si disputano su campi in terra battuta nel Principato di Monaco, in Spagna e in Italia. Gli altri si giocano tutti sul cemento o sintetico, uno in Canada, tre negli Stati Uniti, uno in Cina e uno in Francia, mentre nessuno viene disputato sull'erba.
Il circuito chiamato oggi Masters 1000 nacque nel 1990 contestualmente alla nascita dell'ATP Tour, nome originale dell'ATP World Tour, e prese inizialmente il nome ATP Championships Series. Nei 5 anni in cui mantenne questa denominazione, il suo calendario prevedeva la disputa in ordine cronologico dei seguenti tornei, che erano già esistenti: Indian Wells Masters, Miami Masters, Monte Carlo Masters, Amburgo Masters, Internazionali d'Italia, Canadian Open, Cincinnati Masters, Stockholm Open e Paris Open.
Nel 1995 prese la denominazione ATP Super 9, e quell'anno il poco redditizio Stockholm Open svedese fu sostituito dal tedesco Essen Masters, chiamato anche Eurocard Open. L'anno successivo l'Essen Masters fu sostituito dallo Stuttgart Masters, pur mantenendo la denominazione sponsorizzata di Eurocard Masters. Sempre nel 1996 fu stabilito un accordo di sponsorizzazione dall'ATP con l'azienda automobilistica Mercedes-Benz di Stoccarda e il circuito fu chiamato anche ATP Mercedes-Benz Super 9.
Nel 2001 il circuito ATP Tour fu ribattezzato semplicemente ATP e il Super 9 prese il nome Tennis Masters Series. L'ex tennista Ion Țiriac, proprietario dei diritti per il penultimo Masters della stagione, il Masters di Stoccarda, ha ottenuto nel 2002 che il torneo fosse trasferito in Spagna e fu a tale scopo inaugurato il Madrid Masters, da disputarsi al coperto in autunno nella nuova Madrid Arena, mentre il torneo di Stoccarda cessò di esistere.
Nel 2009 furono introdotte diverse modifiche, tra cui il nuovo nome ATP World Tour Masters 1000. L'Amburgo Masters fu retrocesso tra i tornei dell'ATP World Tour 500 series e al suo posto fu spostato il Madrid Masters, da giocare nei nuovi impianti della Caja Mágica, dotata di tre campi all'aperto con copertura mobile. Il posto vacante del Masters 1000 autunnale fu assegnato al nuovo Shanghai Masters da disputarsi indoor nella Qizhong Forest Sports City Arena di Shanghai, inaugurata per ospitare le ATP Finals dal 2005 al 2008. L'ultima sostanziale modifica in ordine cronologico fu nel 2011 lo scambio di date tra il Masters di Madrid e gli Internazionali d'Italia, che sono diventati rispettivamente il 4º e il 5º Masters 1000 stagionale. Il 20 agosto 2018 Novak Djokovic diventa il primo Golden Master della storia del tennis, ovvero il primo ad aver vinto almeno una volta tutti i titoli Master 1000.
I primi due Masters 1000 si svolgono sui campi all'aperto in cemento a marzo a Indian Wells (BNP Paribas Open) e Miami (Miami Open presented by Itaú) nell'assolato sud degli Stati Uniti, circa 30/40 giorni dopo l'Australian Open e subito dopo i tornei sudamericani, quello di Acapulco e quello di Dubai sul cemento. In aprile ci si sposta in Europa in preparazione al Roland Garros con i Masters 1000 di Montecarlo (Monte-Carlo Rolex Masters), Madrid (Mutua Madrid Open) e Roma (Internazionali d'Italia). Il torneo monegasco e quello romano con lo Slam parigino assumono la definizione di Slam rosso. Il Masters di Madrid, in Spagna, fu disputato eccezionalmente su terra blu nel 2012, e nel 2013 si è tornati alla tradizionale terra rossa.In preparazione agli U.S. Open il circuito torna in America in agosto con altri due Masters 1000 sul cemento, in Canada, con alternanza ogni anno tra le sedi di Montréal e Toronto (Rogers Cup) e a Cincinnati (Western & Southern Open). Circa un mese dopo l'ultima prova dello Slam, si gioca in ottobre il Masters 1000 di Shanghai (Shanghai Rolex Masters), mentre l'appuntamento finale che precede le Finali Atp è il Masters 1000 Parigi-Bercy (Rolex Paris Masters), giocato al coperto sul greenset ad autunno inoltrato.
Il termine Golden Master è riferito a un tennista che durante la sua carriera sia riuscito a vincere almeno una volta tutti e 9 i titoli del circuito.
Rafael Nadal che ha raggiunto la finale in tutti e nove i tornei ma che non ha vinto a Miami e Parigi.
Roger Federer che ha raggiunto la finale in tutti e nove i tornei ma che non ha vinto a Monte Carlo e Roma.
Andy Murray che ha raggiunto la finale in otto tornei ma che non ha vinto a Indians Wells e Monte Carlo.
Nel doppio questo risultato è stato raggiunto dai fratelli Bob Bryan e Mike Bryan e dal canadese Daniel Nestor.
In grassetto i giocatori in attività, i numeri evidenziati in grassetto indicano il record di vittorie in un determinato torneo.
LegendaIN = Indian Wells, MI = Miami, MO = Montecarlo, RO = Roma, MA = Madrid / HA = Amburgo, CA = Canada, CI = Cincinnati, SHA = Shanghai, PA = Parigi.
Carl Gottfried Neumann (Königsberg, 7 maggio 1832 – Lipsia, 27 marzo 1925) è stato un matematico tedesco.
Neumann è nato a Königsberg in Prussia, figlio del fisico e matematico Franz Ernst Neumann, professore all'Università di Königsberg. Neumann lavorò sul problema di Dirichlet, e può essere considerato uno dei capostipiti dello studio delle equazione integrale. La Serie di Neumann, che è l'analogo della serie geometrica nel caso di matrici infinite, prende nome da lui. Allo stesso modo, anche alcune condizioni al contorno per equazioni differenziali ordinarie o alle derivate parziali, dette condizioni al contorno di Neumann, prendono nome da lui.
(DE) Das Dirichlet'sche Princip in seiner Anwendung auf die Riemann'schen Flächen, su gallica.bnf.fr.
(DE) Theorie der Bessel'schen functionen: ein analogon zur theorie der Kugelfunctionen, su gallica.bnf.fr.
(DE) Allgemeine Untersuchungen über das Newton'sche Princip der Fernwirkungen, mit besonderer Rücksicht auf die elektrischen Wirkungen, su resolver.library.cornell.edu.
Roy Rogers è un brano scritto ed interpretato dall'artista britannico Elton John; il testo è di Bernie Taupin.
Proviene dal doppio album Goodbye Yellow Brick Road del 1973, uno dei maggiori successi di Elton. Si presenta come una ballata per pianoforte (in effetti lo strumento, suonato da Elton, è molto evidente). Sono comunque presenti, come in tutto l'album, Dee Murray (al basso), Davey Johnstone (non più alla chitarra elettrica, ma alle chitarre acustica e steel) e Nigel Olsson (alla batteria). I magniloquenti arrangiamenti di Del Newman completano il tutto, come per esempio nel brano Goodbye Yellow Brick Road. Il testo di Bernie  è ispirato a una fortunata serie tv americana degli anni Cinquanta, avente per protagonista il cowboy Roy Rogers e il suo fido cavallo Trigger. Proprio per questo è uno dei brani più sentiti dalla coppia John/Taupin: a questa canzone è dedicato anche un capitolo (nel DVD The Making Of Goodbye Yellow Brick Road) ed è stata notata da alcune autorevoli riviste. È stata talvolta eseguita live, anche nel monumentale concerto volto a celebrare i 60 anni di Elton John, tenutosi il 25 marzo 2007 al Madison Square Garden.
Il tour dei British and Irish Lions 2005 fu il 28º tour ufficiale della formazione interbritannica di rugby a 15 dei British and Irish Lions; si tenne per l'11ª volta in Nuova Zelanda, dal 23 maggio al 9 luglio 2005, e consisté in una serie di 11 incontri, di cui tre test match contro gli All Blacks.
Team manager della squadra l'ex rugbista inglese Bill Beaumont, allenatore e commissario tecnico Clive Woodward, campione del mondo due anni prima con l'Inghilterra.
La squadra di 44 giocatori fu annunciata l'11 aprile 2005, con 20 giocatori inglesi, 11 irlandesi, 10 gallesi e 3 soli scozzesi.
Venne assai criticata la scelta di portare così tanti giocatori inglesi a fronte delle pessime prestazioni del 2004 e del 2005 e del Grande Slam gallese nel 2005.
Fu criticata anche la scelta di convocare giocatori inglesi che avevano lasciato l'attività internazionale o avevano poca esperienza.
I giocatori inglesi infortunati Jonny Wilkinson, Phil Vickery e Mike Tindall furono chiamati per verificare le loro condizioni e il solo Wilkinson fu alla fine portato in tour.
Iain Balshaw fu sostituito da Mark Cueto il 17 maggio. Altri giocatori furono chiamati durante il tour per sostituire infortunati e squalificati.
Per la prima volta nella storia, i Lions disputano un incontro prima della partenza. È l'Argentina ad affrontare la selezione britannica. Il risultato di pareggio non preoccupa più di tanto l'opinione pubblica, che attende una cavalcata vittoriosa per i loro beniamini.. Ad esaltare il ritorno di Jonny Wilkinson, dopo un periodo molto tribolato da infortuni in serie, torna ad un match internazionale dopo 18 mesi dalla finale mondiale. E lo fa da par suo realizzando 20 dei 25 punti dei Lions (una sola meta), che salvano l'onore contro dei Pumas molto caricati.
Sin dal primo match si capisce che questo tour sarà un incubo: tenuto a riposo Johnny Wilkinson e schierato Ronan O'Gara, nel primo match contro Bay of Planty, Lawrence Dallaglio si infortuna e per lui il tour è finito dopo soli 22 minuti..
Nel secondo match, contro Taranaki, la squadra dei rincalzi travolge i neozelandesi, grazie ad un grande Charlie Hogdson e ad una convincente prestazione di squadra.
Si arriva dunque all'atteso match contro i New Zealand Maori. La squadra è imbottita di ex nazionali quali Carlos Spencer, prossimo a lasciare la Nuova Zelanda per chiudere la carriera in Europa, e di nazionali potenziali come Luke McAlister e Marty Hola. I maori dominano e vincono con un ottimo secondo tempo. La prima sconfitta del tour arriva proprio in questo match, in cui i Lions hanno schierato all'apertura il gallese Stephen Jones.
Il match con Wellington vede l'esordio di giocatori finora esclusi come Neil Back e soprattutto Jonny Wilkinson alle prese con l'ennesimo fastidioso infortunio. Il risultato di 23-6 riporta il sereno in casa britannica grazie anche alle mete di Gethin Jenkins e Gareth Thomas.
Ma in realtà le divisioni interne, i mugugni degli esclusi stanno minando il clima e il management non trova di meglio di lamentarsi del fatto la federazione neozelandese non ha impiegato i giocatori della nazionale nelle selezioni provinciali per preservarli in vista dei test. Una pretesa di comandare in casa d'altri che irrita la stampa neozelandese e britannica. Atteggiamento di spocchia aggravato dall'annullamento di alcune visite di rappresentanza e beneficenza.
Contro Otago viene schierata la squadra di rincalzi (mid-week team) pur trattandosi di un match nel fine settimana e arriva un successo meno tranquillo di quanto dica il punteggio.
L'ultimo match prima del test match è contro Southland e vede la grande prestazione di Gavin Henson. L'avversario è assai modesto e non crea problemi a quella che di fatto è la terza squadra, quanto a livello, secondo i piani di Clive Woodward, che sembra volere confondere le carte volutamente.
Arriva il primo test contro la Nuova Zelanda, finalmente si fa sul serio. Woodward schiera a Christchurch una squadra basata sulla coppia di mediani gallesi Stephen Jones e Dwayne Peel con Jonny Wilkinson schierato a centro per ridurre i rischi di infortunio. La Nuova Zelanda schiera la miglior squadra possibile con la coppia di mediani Daniel Carter e Justin Marshall.
I Lions vengono travolti sin dall'inizio commettendo molti falli e Paul O'Connell finsice sulla panca dei puniti per 10 minuti. Si va sul 6-0 per gli All Blacks, poi al 24' Ali Williams realizza la prima meta. Il primo tempo si chiude 11-0. Nel secondo gli All Blacks salgono sino 21-0 (meta di Sitiveni Sivivatu). Inutile il calcio di Jonny Wilkinson.
Le critiche piovono sul gioco dei Lions e soprattutto su Clive Woodward. A complicare le cose, l'incidente che mette fuori gioco per tutto il tour Brian O'Driscoll, vittima di un placcaggio "killer" dopo due minuti di gioco ad opera di Keven Mealamu e Tana Umaga.
Il secondo test segue l'andamento del primo con gli All blacks che realizzano 4 mete e con un Dan Carter inarrestabile.
Ormai la resa è vicina , solo una grande prestazione dei rincalzi evita la sconfitta contro Auckland.
Il tour si chiude con il terzo test match che ricalca i due precedenti se non per il primo tempo cui i Lions sembrano reggere l'onda d'urto della "marea nera" per cedere nel secondo tempo.
Era dal 1983 che i Lions non perdevano tutti i test in un tour. Il fallimento è evidente e pone fine alla carriera di Clive Woodward che finisce sul banco degli imputati per la sua gestione farraginosa e supponente.
Sir Clive Woodward commissionò un inno, "The Power of Four", specifico per questo tour. La musica fu composta da Neil Myers e il brano venne cantato per la prima volta in pubblico dalla cantante d'opera gallese Katherine Jenkins prima del match con l'Argentina. Fu eseguito come "inno nazionale" prima di ogni match.
Il BNP Paribas Open, conosciuto come Indians Wells Masters, è un torneo di tennis maschile e femminile, di categoria rispettivamente 1000 e Premier. La competizione si svolge nel mese di marzo sui campi in cemento dell'Indian Wells Tennis Garden di Indian Wells, in California, USA.
Il torneo si svolge nella cittadina di Indian Wells, in California, all'Indian Wells Tennis Garden, costruito nel 2000 e forte di 20 campi da tennis, tra cui il campo principale da 16.100 posti.
Il torneo maschile ha assunto diverse denominazioni: American Airlines Tennis Games (1974–1978), Congoleum Classic (1979–1980, 1982–1984), Grand Marnier/ATP Tennis Games (1981), Pilot Pen Classic (1985–1987), Newsweek Champions Cup (1988–1999), Tennis Masters Series Indian Wells (2000–2001), e Pacific Life Open (2002-2008).
Anche il torneo femminile ha assunto diverse denominazioni: Virginia Slims of Indian Wells (1989–1990), Virginia Slims of Palm Springs (1991), Matrix Essentials Evert Cup (1992–1993), Evert Cup (1994, 1999), State Farm Evert Cup (1995–1998) in onore di Chris Evert, Tennis Masters Series (2000–2001) e Pacific Life Open (2002-2008).
Il BNP Paribas Open è uno dei maggiori tornei di tennis combined, ossia riservato sia agli uomini che alle donne, al di fuori del Grande Slam. Si tiene ogni anno presso la Indian Wells Tennis Garden. Come i tornei del Grande Slam si svolge nell'arco di 2 settimane.
Le origini del torneo risalgono al 1974, quando si svolse, a Tucson in Arizona, la prima edizione dell'evento, che nel 1981 fu trasferito nel Mission Hills Country Club nella Coachella Valley, divenendo noto come il torneo di La Quinta. Era stata valutata anche la possibilità di trasferire la competizione in Florida, ma l'ex numero 1 del mondo, l'americano Charlie Pasarell, membro del consiglio dell'ATP, riuscì a mantenere il torneo in California, dove fu costruito uno stadio da 7.500 posti. Pasarell divenne il direttore del torneo che conobbe alcune finali di prestigio come quella vinta da Yannick Noah contro Ivan Lendl nel 1982, quando Noah interruppe una serie di 44 vittorie consecutive di Lendl. Pasarell poi cercò di fare crescere rapidamente il torneo e farlo diventare uno dei più importanti eventi della stagione tennistica; avviò pertanto delle trattative con giocatori, sponsor e media per raggiungere l'obiettivo. A poco a poco, la popolarità del torneo crebbe e nel 1986 Pasarell decise di ampliare gli impianti sportivi. Creò allora l'azienda PM Sports Management e grazie a diversi esperti, sviluppò un importante centro sportivo e un hotel di lusso per rendere il torneo ancora più attraente. Dopo aver firmato una partnership con Newsweek, il torneo assunse il nome di Newsweek Champions Cup a partire dal 1988.
L'apertura del nuovo complesso avvenne durante il torneo, disputato per la prima volta ad Indian Wells nel 1987, che fu un grande evento del circuito maschile. Infatti, fu inserito nel calendario del Grand Prix nella categoria Grand Prix Championship Series, una classe di nove tornei la cui importanza era appena sotto quella dei tornei del Grande Slam. Le due vittorie consecutive di Boris Becker, nel 1987 e nel 1988, fornirono una maggiore visibilità mediatica al torneo. L'importanza dell'evento fu confermata quando, nel 1990, la Newsweek Champions Cup venne scelta per far parte della categoria conosciuta oggi come Masters 1000 con la riforma del calendario avviata dall'ATP in quell'anno. La categoria si chiamava allora Championship Series e succedeva alla Grand Prix Championship Series. Anche nel 1990 il torneo di Indian Wells venne disputato all'inizio di marzo, periodo in cui viene disputato ancora oggi. Come molti tornei statunitensi, Indian Wells conobbe il predominio di giocatori americani per la gran parte degli anni novanta: Jim Courier vinse il torneo nel 1991 e nel 1993, Michael Chang nel 1992, 1996 e 1997, Pete Sampras vinse due volte nel 1994 e nel 1995. Andre Agassi, vincitore di sei Masters di Miami, ha vinto Indian Wells solo una volta nel 2001.
Il successo del concorso col tempo è cresciuto ulteriormente: gli organizzatori del torneo decisero di espandere il nuovo complesso sportivo con la creazione dell'Indian Wells Tennis Garden nel 2000, anno in cui il torneo diventa il TMS Indian Wells prima di cambiare il nome di nuovo nel 2002 per diventare il Pacific Life Open, a seguito di un accordo di partnership con la Pacific Life. Nello stesso anno, la finale del torneo viene riportata al meglio dei 3 set per tre edizioni. L'edizione 2002 è stata vinta da Lleyton Hewitt. Egli conservò il suo titolo l'anno seguente, battendo Gustavo Kuerten costretto a giocare semifinale e finale lo stesso giorno. L'edizione 2004 ha visto il primo successo di Roger Federer in California contro Tim Henman. Federer ha vinto di nuovo il torneo nel 2005 e nel 2006, anni durante i quali riuscì anche a fare la doppietta Indian Wells-Miami. Federer perde nella sua partita inaugurale nel 2007 contro Guillermo Cañas che pone fine ad una serie di 42 vittorie consecutive dello svizzero. Il trofeo va a Rafael Nadal che batte Novak Djokovic nella finale giocata al meglio dei tre set. Djokovic è riuscito a vincere il torneo l'anno successivo. Rafael Nadal ha vinto anche nel 2009, lo stesso anno in cui il torneo diventa BNP Paribas Masters. Nel 2010, Ivan Ljubičić ha vinto il titolo contro Andy Roddick dopo aver battuto i numeri 2 e 3 del mondo: Rafael Nadal e Novak Đoković. L'anno successivo ha visto un altro successo serbo: Djokovic ha prevalso contro Rafael Nadal firmando la sua terza vittoria della stagione, ma la sua prima vittoria in finale contro lo spagnolo. Nel 2012 Roger Federer ha vinto per la quarta volta a Indian Wells stabilendo il record di vittorie del torneo; record superato da Djokovic con le vittorie consecutive nel 2014, 2015 e 2016, e nuovamente eguagliato da Federer con il suo successo nel 2017.
La Coppa Titano 2010-2011, conosciuta anche come Coppa di San Marino, ha preso avvio l'11 settembre 2010.
Come di consueto le quindici squadre del campionato sammarinese sono state suddivise in tre gironi. Le prime due squadre di ogni gruppo più le due migliori terze accederanno alla fase finale.
La finale si è disputata allo Stadio Olimpico di Serravalle ed ha visto prevalere la Juvenes/Dogana sulla Virtus  con il punteggio di 4 a 1.
Art Van Damme (Norway, 9 aprile 1920 – Roseville, 15 febbraio 2010) è stato un fisarmonicista statunitense di musica jazz.
Nato a Norway, comincia a suonare la fisarmonica all'età di 9 anni. Inizia gli studi classici quando si trasferisce con la famiglia a Chicago nel 1934.
Nel 1941 entra a far parte della band di Ben Bernie come fisarmonicista. Ha riscritto alcuni brani di Benny Goodman per fisarmonica.
Dal 1945 al 1960 lavora per la NBC, suonando in programmi come The Dinah Shore Show, Tonight, The Dave Garroway Show, e altri programmi radio e TV con Garroway. Ha registrato ben 130 episodi del programma, con una durata di 15 minuti, The Art Van Damme Show per la radio NBC.
Durante i suoi tour, Van Damme ha girato tutta l'Europa ed è stato molto popolare con ascoltatori jazz in Giappone. Ha vinto più volte il sondaggio nazionale Down Beat per il suo strumento nello stesso periodo.
Van Damme si è sposato, avendo tre figli. Dopo essersi ritirato a Roseiville, ha continuato a suonare fino alla fine della sua vita. Dopo molte settimane di polmonite, muore all'età di 89 anni, il 15 febbraio 2010.
Philip Kerr (Edimburgo, 22 febbraio 1956 – 23 marzo 2018) è stato uno scrittore scozzese, autore di romanzi thriller d'ambientazione storica, contemporanea e futuristica.
Kerr ha studiato legge all'università di Birmingham, dove ha ottenuto un master degree nel 1980, e negli anni ottanta ha lavorato come copywriter in diverse agenzie pubblicitarie, fra cui la Saatchi & Saatchi, prima di esordire nella narrativa nel 1989 con Violette di marzo (March Violets), che ha dato inizio ad una serie di thriller storici ambientati nella Germania nazista.
Un killer tra i filosofi (A Philosophical Investigation) (1992) - edizione italiana: Rizzoli, 1993. ISBN 88-17-66405-7
Dark Matter: Isaac Newton e il mistero della Torre di Londra (Dark Matter: The Private Life of Sir Isaac Newton) (2002) - Passigli, 2002. ISBN 88-368-0756-9
Il re cobra di Kathmandu (The Cobra King of Kathmandu) (2006) - Mondadori, 2007. ISBN 978-88-04-57049-3
La maledizione dei demoni guerrieri (The Day of the Djinn Warriors) (2007) - Mondadori, 2008. ISBN 978-88-04-58033-1
(EN) Sito ufficiale, su pbkerr.com. URL consultato il 31 agosto 2009 (archiviato dall'url originale il 30 aprile 2009).
Barcon è il nome con cui viene chiamata la località posta nella zona nord-ovest del territorio di Sarcedo, in provincia di Vicenza, confinante con il comune di Thiene. 
Nel comune di Sarcedo con questo termine si indica un complesso di edifici della Villa Franzan, edificati nel Novecento  e  adattati ad ospitare il Seminario della Diocesi di Padova. 
Questa contrada ha origini molto antiche: la prima attestazione del termine “Barcon” che emerge dai documenti, si ricava dal Balanzon (estimo delle case e dei terreni) degli anni 1541-1544, nel quale il nobiluomo Rizzardo Alidosio di Vicenza risulta possedere, oltre a numerose altre proprietà, anche «campi 75 in contrà del Barchon con una teza susso presso la via comuna». 
Dobbiamo poi aggiungere un'altra data, che si ricava dall'iscrizione presente nel capitello posto all'angolo di nord-ovest del recinto di mura del Barcon, la quale recita: APPARIZIONE DELLA / B. V. M. / DI Caravaggio / XXVI MAG. MCDXXXII / ALLA PIA GIANNETTA; anche se non c'è traccia in altri documenti di questo avvenimento del 1432, che aggiunge alla località un'aura di sacralità, la data anticiperebbe di ben un secolo la prima datazione di tali luoghi.
Proprio la sua antica origine ha fatto sì che il termine “Barcon”  oltre alla contrada del paese, andasse ad indicare anche la grandiosa struttura architettonica lì edificata dai Franzani intorno al 1665, con il recinto di campi annesso.
La data riportata nella lapide del capitello di inizio di via Barcon non si riferisce affatto al Barcon o alla Villa Franzan ma semplicemente indica la data dell'apparizione della Madonna alla giovane Giannetta avvenuta a Caravaggio, Madonna che è raffigurata dalla statua del capitello. L'indicazione fornita è quindi da correggere.
Riccardo di San Vittore (Scozia, 1110 circa – Parigi, 10 marzo 1173) è stato un teologo e filosofo francese di origine scozzese. Fu uno dei più importanti teologi mistici del XII secolo nonché priore dell’abbazia benedettina di San Vittore a Parigi, dal 1162 alla morte.
Riccardo fu allievo di Ugo di San Vittore, di cui adottò e sviluppò principi e metodi. La sua opera più importante, il De Trinitate, cerca di giungere agli elementi essenziali della dottrina trinitaria mediante un processo di ragionamento speculativo. Riccardo esercitò un grande influsso su Bonaventura da Bagnoregio e i mistici francescani. I suoi scritti gli fecero ottenere il soprannome di "Magnus Contemplator".
Nel Paradiso di Dante (X, 130), è considerato fra i teologi e i dottori della Chiesa, insieme con Isidoro di Siviglia e Beda il Venerabile.
Di Riccardo ci sono pervenute trentatré opere, pubblicate nella Patrologia Latina di Migne, elencate degli editori in tre gruppi: Scritti esegetici, Scritti teologici e Miscellanea; ma Eugène Kulesza contesta questa classificazione in particolare per  che trattano di mistica e di ascetica, che egli mette come primo gruppo. Qui si segue questa classificazione.
De præparatione animi ad contemplationem, liber dictus Benjamin minor. Il sottotitolo viene dal Salmo LXVII, 28 (Benjamin in mentis excessu). Tratta di morale mistica, è una allegoria del testo biblico che parla di Lia e Rachele le mogli di Giacobbe e dei loro tredici figli, dove si attribuisce ad ognuno di essi un particolare significato nel cammino di perfezionamento dello spirito umano per raggiungere la contemplazione di Dio.
De gratia contemplationis, seu Benjamin major. Il sottotitolo è tratto dal Salmo CXXXI, 8 (Surge, Domine, in requiem tuam, tu et arca santificationis tuæ), il testo è molto più lungo, è maggiore. Tratta della contemplazione: è la saggezza che dà soddisfazione e la perfezione della saggezza è la contemplazione. Tra gli scritti di Riccardo è il più studiato e il più citato. L'operaAllegoriae tabernaculis fœderis. Appendice del precedente, lo riassume in allegoria dell'arca dell'alleanza: il nostro tabernacolo interiore, a cui ci porta il tabernacolo esteriore, che è la Ragione.
Tractatus de quatuor gradibus violentæ caritatis. Una descrizione della preghiera contemplativa, tanto poetica quanto profonda nella descrizione (Kulesza).
In Cantica corticorum explicatio. Appunti di dottrina ispirata da Papa Gregorio I e istruzioni morali.
De exterminatione mali et promotione boni. Trattato di morale mistica che esamina le virtù necessarie per purificare l'anima dove si insiste sulla contemplazione. Il testo viene anche fatto risalire a Riccardo di Saint-Laurent.
De conditione interioris homoris. Trattato sulla vita interiore basato sulla spiegazione del sogno di Nabucodonosor II riportato dal profeta Daniele.
De comparatione Christi ad florem Mariæ ad virgam. Testo breve che riprende le idee espresse su questo tema da San Girolamo.
De sacrificio David prophetæ. Opuscolo che tratta del sacrificio di Davide riportato nel salmo LXX, che viene comparato a quello di Abramo.
De differentia sacrificii Abrahæ a sacrificio beatæ Mariæ virginis. Trattato che compara il sacrificio di Abramo a quello di Maria il giorno della sua purificazione.
Tratatus de meditandis plagis quæ circa mundi finem evenient. Trattato, sotto forma di meditazione, sulla tribolazione che dovrà precedere i tempi ultimi.
De Trinitate: Riccardo si ispira ai trattati di Archard Saint-Victor e Anselmo d'Aosta, in particolare per il metodo e la dialettica contemplativa. Le argomentazioni razionali sono messe al servizio della giustificazione del dogma e dell'intelligenza del mistero.
De tribus appropriatis personis in Trinitate. Breve spiegazione che (Vincent de Clairvaux conta come settimo libro del De trinitate). Dove Riccardo descrive gli attributi di ogni singola Persona della Trinità: unità e potenza, il Padre; uguaglianza e saggezza, il Figlio; la concordia tra le due prime Persone e la bontà allo Spirito Santo.
De Liber de Verbo incarnato. Riccardo vi espone la necessità dell'incarnazione appoggiata sull'esegesi del profeta Isaia.
Quomodo Spiritus Santus est amor Patris et Filii. Breve opuscolo che spiega il senso dell'amore del Padre per il Figlio attraverso lo Spirito Santo e l'amore del Figlio per il Padre con lo Spirito Santo.
De superexcellenti baptismo Christi. Breve opuscolo, dedicato a un parente di Riccardo, con riflessioni sul battesimo di Cristo. Di cui solo il prologo è suo, mentre il resto è da attribuirsi a Gautier de Saint-Victor.
De statu interioris hominis (PL t. 196, col. 1115-1160). Questo trattato espone lo stato di rottura dell'uomo dopo la caduta: debolezza, ignoranza e concupiscenza, espressi dai peccati: pigrizia, errore e cattiveria. A cui Riccardo contrappone come rimedio i comandamenti di Dio e le pratiche ascetiche. L'opera conobbe un successo immenso e a esercitato una profonda influenza nei credenti dei secoli successivi.
De judiciaria potestate in finali et universali judicio. Specie di sermone che espone come gli apostoli renderanno nel giudizio finale, le sanzioni per tutti gli uomini.
Tratatus de spiritu blasphemiæ. Questo breve trattato vuole rispondere alla questione della blasfemia e del peccato contro lo Spirito soppesandone i pro e i contro, ma la soluzione non appare chiara.
De differencia peccati mortalis et venialis. Breve opuscolo che risponde alla domanda: un uomo colpevole di un peccato mortale subisce la condanna eterna; ma quando un uomo accumula peccati veniali, la sua pena sarà aumentata? Anche qui la risposta non risulta molto precisa.
Expositio difficultatum suborientium in expositione taberculi fœderis. Lo scritto raggruppa tre sturi di importanza minore. Descrizione tropologica del tabernacolo dell'antica alleanza, una descrizione del tempio di Salomone, e una cronologia dei re di Israele e di Giuda.
Declarationes nonnullarum difficultatum Scripturæ. Il testo è composto da brevi riflessioni sulle anime pure e impure dell'Antico Testamento e su un passaggio delle lettere di San Paolo:In visionem Ezechielis. Esteso trattato sulle visioni del profeta Ezechiele Capitolo I 1-5, dove sviluppa la spiegazione letterale degli animali, delle strade e degli edifici (Nuovo Tempio) descritti dal profeta. Il testo è ornato da figure e piani schematici.
Explicatio aliquorum passum difficilium Apostoli. L'opera spiega il difficile passaggio tratto dall'opera della Legge per la santificazione del cristiano.
In Apocalypsim Joannis. L'opera più voluminosa di esegesi. Composta di sette volumi, che trattano tutte le visioni dell'Apocalisse. Questo commentario privilegia le parafrasi di ordine mistico delle visoni di Giovanni.
De Emmanuele. Trattato polemico che ricusa un altro trattato su Isaia Ecce virgo concipiet, di Maître André che non piace a Riccardo che riprende gli argomenti di San Gerolamo, per mostrare che il testo del profeta fa riferimento alla concezione del Salvatore.
Quomodo Christus ponitur in signum populorum. Breve scritto a sermone, contenente note sul testo di Isaia 11,10
Liber excerptionum, introduzione alle Scritture, una raccolta di estratti di autori che lo hanno preceduto.
Una spiegazione allegorica degli Atti degli Apostoli, per lungo tempo attribuita a Fulberto di Chartres, PL, t. 141, col. 277-306.
Tractatus de gradibus caritatis (coll. 1195-1208). Questo trattato, di autore ignoto, descrive in quattro capitoli le quattro qualità dell'amore contemplativo. La tradizione vuole che il testo sia stato scritto su richiesta di Severino, un suo amico religioso.
(EN)  Ph. Schaff, History of the Christian Church, vol. V: The Middle Ages A.D. 1049-1249, 1996. ISBN 1-56563-196-X
(LA) Riccardo di San Vittore, [Opere], Rothomagi, sumptibus Ioannis Berthelin, bibliopolæ, in area Palatij, 1650.
C. Nardini, «Affectio» e «ratio» nell'itinerario mistico del «Beniamin minor» di Riccardo di San Vittore, Perugia 1987
(EN)  Ph. Schaff, History of the Christian Church, vol. V: The Middle Ages A.D. 1049-1249, 1996 ISBN 1-56563-196-X
M. Mocan, La trasparenza e il riflesso. Sull'alta fantasia in Dante e nel pensiero medievale, Bruno Mondadori, Milano 2007
M. Mocan, L'Arca della mente. Riccardo di San Vittore nella Commedia di Dante, Olschki, Firenze 2012
Nato nel 1927 a Milano, a 20 anni partecipò ai Giochi olimpici di Sankt Moritz 1948 nelle gare dei 1500 e 5000 m, piazzandosi rispettivamente 36° in 2'30"9 e 31° in 9'21"3.
4 anni dopo prese parte di nuovo alle Olimpiadi, quelle di Oslo 1952, nei 10000 m, terminando 28° in 19'13"6.
A Cortina d'Ampezzo 1956 fu l'ultimo tedoforo; prima di accendere il braciere olimpico cadde inciampando su un cavo, riuscendo comunque a mantenere la torcia accesa. In quei Giochi partecipò nei 500 e nei 1500 m, arrivando rispettivamente 33° in 43"9 e 42° in 2'20"0. 
Un robot sociale è un robot autonomo o semi-autonomo capace di interagire e comunicare con gli esseri umani o con altri agenti fisici autonomi seguendo comportamenti sociali e regole legate al suo ruolo specifico.
Questa definizione suggerisce che un robot sociale dovrebbe possedere una forma fisica (in tal modo si escluderebbero le forme esclusivamente virtuali). Recentemente sono stati realizzati alcuni robot nei quali uno schermo rappresenta la "testa". Una macchina del genere è sulla linea di confine per poter essere definita un robot. Se il corpo funzionasse solo come una parte atta a sostenere uno schermo, questo tipo di sistema non potrebbe considerarsi un robot. Al contrario, se possedesse qualche motore fisico e delle abilità sensoriali, una macchina simile potrebbe essere considerata un robot.
L'autonomia è un requisito del robot sociale. Un robot completamente governato da un controllo remoto è paragonabile ad una semplice "estensione" di un essere umano. Pertanto non può essere considerato sociale fino a quando non sia capace di prendere decisioni autonome. Una semi-autonomia è comunque considerata generalmente accettabile per ritenerlo "sociale".
Il campo della robotica sociale fu introdotto negli anni quaranta da William Grey Walter, e sviluppato sin dai primi anni novanta dai ricercatori dell'intelligenza artificiale, tra cui Kerstin Dautenhahn, Maja Mataric, Cynthia Breazeal, Aude Billard, Yiannis Demiris e Brian Duffy. Ad essa è collegato anche il movimento di ingegneria Kansai della scienza e tecnologia giapponese. In particolare per la robotica sociale si ricordano specialmente i lavori di Yoshihiro Miyake, Tomio Watanabe, Hideki Kozima, Takayuki Kanda e Hiroshi Ishiguro.
Dal 2005 in vendita Wakamaru, un robot umanoide disegnato per far compagnia alle persone anziane e provviste di scarsa mobilità, realizzato da Mitsubishi Heavy Industries.
Nel 2006 l'Institute for Personal Robots in Education introduce il concetto di insegnare l'informatica utilizzando personal robots (robot personali).
Per definizione un robot sociale dovrebbe comunicare ed interagire con gli umani o con altri esseri viventi in situazioni che possono essere definite cooperative. Ma anche comportamenti non cooperativi possono essere considerati sociali in alcune situazioni. Il robot può, ad esempio, esibire un comportamento competitivo all'interno del contesto di un gioco. Il robot potrebbe anche interagire, in alcuni casi con nessuna o con una minima comunicazione. Potrebbe ad esempio consegnare strumenti ad un astronauta che lavori su una stazione spaziale. Due altri requisiti che un robot dovrebbe superare per essere considerato sociale sono il test di Turing per determinare le sue abilità comunicative e le tre leggi della robotica di Isaac Asimov per quanto riguarda il suo comportamento (tuttavia l'utilità di utilizzo pratico di questi requisiti nel mondo reale, in particolare delle leggi di Asimov è ancora oggetto di discussione). Una conseguenza di questo punto di vista è che un robot che interagisca e comunichi soltanto con altri robot non sarebbe da considerarsi un robot sociale: l'essere sociale è una qualità legata agli umani e alla loro società che definisce i necessari valori, norme e standards sociali. Questo porta ad una dipendenza culturale dei robot sociali, dal momento che i valori, le norme e gli standards sociali differiscono tra le diverse culture.
Da qui l'ultima parte della definizione. Un robot sociale deve interagire nel rispetto delle regole sociali collegate al suo ruolo. Il ruolo e le sue regole vengono definiti dalla società. Per esempio per gli esseri umani un maggiordomo robotico dovrebbe rispettare le regole stabilite per un buon servizio. Dovrebbe essere previdente, affidabile e soprattutto discreto. Un robot sociale dovrebbe essere consapevole di ciò conformarvisi. Tuttavia, i robot sociali che interagiscono solo con altri robot autonomi si comporterebbero e interagirebbero secondo convenzioni non umane.
Nel 2006, Bill Gates scrisse un articolo per il Scientific American intitolato A Robot in Every Home ("Un robot in ogni casa" Traduz. dall'ingl.).
Molti dei robot domestici (robot utilizzati per svolgere lavori domestici) sono di tipo sociale. Tra questi ricordiamo i partner robots e i personal Robots:
Brian R. Duffy, Fundamental Issues in Affective Intelligent Social Machines, The Open Artificial Intelligence Journal, pp. 21–34 (14), ISSN 1874-0618 Volume 2, 2008
Kerstin Dautenhahn, Trying to Imitate - a Step Towards Releasing Robots from Social Isolation, Proceedings: From Perception to Action Conference (Lausanne, Switzerland, September 7–9, 1994), editors: P. Gaussier and J.-D. Nicoud, IEEE Computer Society Press, pp 290–301, 1994. ISBN 0-8186-6482-7.
Kerstin Dautenhahn, Getting to know each other - artificial social intelligence for autonomous robots, Robotics and Autonomous Systems 16:333-356, 1995.
Terrence Fong, Illah R. Nourbakhsh, Kerstin Dautenhahn: A survey of socially interactive robots. Robotics and Autonomous Systems 42(3-4):143-166, 2003.
Brian R. Duffy, "Social Embodiment in Autonomous Mobile Robotics", International Journal of Advanced Robotic Systems 1(3):155-170, 2004.
 (en) Interactions and Communication Design (ICD) Lab, Toyohashi University of Technology, Japan, su icd.tutkie.tut.ac.jp. URL consultato il 7 settembre 2011 (archiviato dall'url originale il 30 ottobre 2010).
 (en) iCat user-interface robot with animated face, su personalrobotics.nl (archiviato dall'url originale il 9 ottobre 2007).
 (en) Interaction Studies: Social Behaviour and Communication in Biological and Artificial Systems, su benjamins.com.
Il  levetiracetam  è una molecola, un derivato pirrolidonico, strutturalmente simile al farmaco nootropico piracetam. Chimicamente è l'S-enantiomero dell'a-etil-2-oxo-1-pirrolidin acetamide, ed è utilizzata per il trattamento delle forme parziali di crisi epilettiche. In Italia il farmaco è venduto dalla società farmaceutica UCB Pharma con il nome commerciale di Keppra nella forma farmaceutica di compresse da 250, 500, 750 e 1000 mg, oltre che come soluzione orale (100 mg/ml) e soluzione per infusione. È disponibile anche come farmaco generico.
Il meccanismo d'azione di levetiracetam non è ancora completamente chiarito. Il farmaco agisce sui livelli di Ca++ dei neuroni riducendo il rilascio del catione dai siti intraneuronali di deposito. Inoltre si lega ad uno specifico sito nel tessuto cerebrale, cioè alla proteina SV2A della vescicola sinaptica coinvolta nel rilascio dei neurotrasmettitori chimici provenienti dalle cellule nervose. L'inibizione dei canali del calcio presinaptici si ritiene impedisca la conduzione dell'impulso attraverso la sinapsi e comporti una stabilizzazione dell'attività elettrica nel cervello, prevenendo così le crisi convulsive.
Levetiracetam dopo somministrazione orale è assorbito in modo pressoché completo dal tratto gastrointestinale. La biodisponibilità è maggiore del 95%. La concentrazione plasmatica massima (Cmax) è raggiunta dopo poco più di un'ora dall'assunzione.
Levetiracetam ed il suo metabolita principale si legano minimamente alle proteine plasmatiche (legame inferiore al 10%). Il 24% circa di una dose assunta è idrolizzato nel gruppo acetamide. Il metabolismo è attuato in numerosi tessuti, comprese le cellule ematiche. Sono stati identificati anche due metaboliti minori.
Levetiracetam a livello epatico  non inibisce l'attività del citocromo P450 nelle sue principali isoforme (CYP3A4, 2A6, 2C9, 2C19, 2D6, 2E1 e 1A2) e neppure l'attività della glucuronil transferasi (UGT1A1 e UGT1A6). L'emivita del farmaco è compresa tra le 6 e le 8 ore.
Il farmaco è eliminato principalmente per via urinaria: circa il 93% di una dose somministrata viene escreta nell'arco di 48 ore. L'eliminazione fecale è minima (circa lo 0,3%).
Nel soggetto anziano l'emivita tende ad aumentare probabilmente per la ridotta funzionalità renale tipica di questa popolazione.
Nei soggetti con insufficienza renale di grado moderato e grave l'emivita risulta prolungata ed il dosaggio giornaliero deve essere aggiustato basandosi sulla clearance della creatinina.
Levetiracetam viene utilizzato in monoterapia nella terapia delle crisi ad esordio parziale, con o senza secondaria generalizzazione. Con altri principi attivi viene usato nel trattamento delle crisi miocloniche, sia in soggetti adulti che in adolescenti con più di 12 anni di età affetti da epilessia mioclonica giovanile.
Sia negli adulti che negli adolescenti il farmaco è utilizzato anche nella terapia delle crisi tonico-cloniche generalizzate.
Levetiracetam sembra avere una certa efficacia anche per altri disturbi di tipo neurologico come la malattia di Alzheimer, ed è stato utilizzato anche nel trattamento della sindrome di Tourette. Tuttavia una review del 2010 segnalava che levetiracetam per il trattamento dei tic in soggetti affetti da sindrome di Tourette era sostanzialmente inefficace. Inoltre il farmaco è gravato da effetti avversi di tipo 'comportamentale' che ne rendono problematico l'utilizzo in questa popolazione di pazienti. Pertanto allo stato non è stato ancora chiaramente compreso se levetiracetam sia effettivamente utile e quale il suo profilo di rischio-beneficio in queste condizioni.
Levetiracetam è tendenzialmente ben tollerato, ma può causare con una certa frequenza vertigini, sonnolenza, astenia ed affaticamento, cefalea, dispepsia, perdita di appetito, nausea, vomito, diarrea, dolore addominale, atassia, depressione, nervosismo, irritabilità, aggressività, ansia, insonnia.
Effetti avversi più gravi includono idee suicide, disturbi psicotici, allucinazioni, coreoatetosi, discinesia, ipercinesia.
Sembra che l'aggiunta di piridossina (vitamina B6) al trattamento possa ridurre alcuni dei sintomi psichiatrici.
Sconsigliato in soggetti con insufficienza epatica e renale, da evitare in caso di gravidanza e allattamento.
 British national formulary, Guida all’uso dei farmaci 4 edizione, Lavis, agenzia  italiana del farmaco, 2007.
Faridpur è un sottodistretto (upazila) del Bangladesh centrale. È situata sulla sponda sinistra del torrente Mara Padma (Mara vuol dire «morto»), un affluente del Padma (Gange) superiore.
Faridpur funge da terminale ferroviario per il ramo che collega Goalundo Ghat a Kolkata (Calcutta; in India) ed è collegata da una strada a Kushtia, Meherpur, Khulna, Barisal e Jessore. La città venne istituita come municipalità nel 1869 e deve il nome al santo musulmano Farīd-ud-Dīn Masʿūd, il cui santuario è situato qui. Ospita una centrale termoelettrica, un impianto per la lavorazione della iuta e alcuni college governativi.
Istituto Geografico De Agostini. Il Milione, vol. VII (Regione iranica - Regione indiana), pagg. 547-550. Novara, 1962.
Istituto Geografico De Agostini. Enciclopedia geografica, edizione speciale per il Corriere della Sera, vol. 8, pag. 295-297. RCS Quotidiani s.p.a., Milano, 2005. ISSN 1824-928306.
Nicholas Victor Sekunda (5 novembre 1953) è un accademico polacco, professore associato presso l'università di Danzica, Capo del Dipartimento di Archeologia dell'antichità; le sue ricerche riguardano principalmente la storia militare dell'antica Grecia e della Persia e sulla storia di Creta in epoca ellenistica.
Nicholas Sekunda ha partecipato a ricerche archeologiche in Regno Unito, Polonia, Iran e Grecia. Ha anche partecipato al progetto di ricerca "Ancient Persian Warfare" col British Institute of Persian Studies.
(EN) Nicholas Sekunda, Caesar's Legions: The Roman Soldier 753 BC to 117 AD, Osprey, 2000, ISBN 9781841760445.
(EN) Nicholas Sekunda, Marathon 490 BC: The First Persian Invasion of Greece, Osprey, 2002, ISBN 9781841760001.
(EN) Nicholas Sekunda, Hellenistic Infantry Reform in the 160's BC, David Brown Book Company, 2006, ISBN 9788389786838.
(EN) Nicholas Sekunda, Macedonian Armies after Alexander 323-168 BC, Osprey, 2012, ISBN 9781849087148.
(EN) Nicholas Sekunda, Macedonian Military Imperialism, Taylor & Francis Group, 2013, ISBN 9781857285680.Articoli(EN)  Hoplite Shield Devices (2000)
(PL) PROF. DR HAB. NICHOLAS SEKUNDA, su archeologia.his.ug.edu.pl. URL consultato il 3-9-2014. (fonte usata)
Julianus Marie August de Boeck (Merchtem, 9 maggio 1865 – Merchtem, 9 ottobre 1937) è stato un compositore, organista e pedagogo belga di origine fiamminga.
Dal 1880 studiò organo al Reale Conservatorio di Bruxelles dove ebbe come maestro Alfonso Mailly, del quale poi fu assistente fino al 1902. Nel 1889  incontrò il giovane Paul Gilson che divenne il suo migliore amico e, nonostante la loro coetaneità, il suo insegnante per orchestrazione e la sua motivazione per le composizioni.
Divenne un organista in varie chiese di villaggi belgi (1892-1894 a Merchtem, 1894-1920 a Elsene). La sua carriera accademica continuò nel 1907 come professore di armonia al conservatorio di Anversa (1909-1920) e di Bruxelles, e come direttore del conservatorio di Mechelen (1921-1930). Nel 1930 August de Boeck andò in pensione.
Il suo stile è stato, insieme a quello di Paul Gilson, influenzato dal Russian Five (in particolare da Rimsky-Korsakov), ed i due introdussero l'impressionismo musicale in Belgio.
L 'église paysanne per baritono solista e orchestra - testo: Paul Fierens e La chiesetta di per Lande in una traduzione olandese di Maurits Sabbe
Il Palio delle Contrade Città di Fucecchio, comunemente detto Palio di Fucecchio è una manifestazione  rievocativa di una Contesa tenutasi a Fucecchio intorno al 1200. In origine denominato Palio della Lancia, si corre la penultima domenica del mese di maggio (tranne per l’edizione del 2017). La corsa prevede due batterie e una finale, su cavalli montati a pelo dai fantini.
L'ultima edizione storica di cui si ha notizia dagli archivi storici locali, risale al 14 giugno 1863. Fu solamente a partire dagli anni ottanta che la giostra tornò a vivere con regolarità. Precursore del Palio moderno fu il "Gruppo donatori di sangue Fratres", il quale nel 1980 organizzò una corsa tra pony per promuovere la donazione di sangue. Dall'anno seguente si decise di organizzare un vero e proprio Palio delle Contrade, con i cavalli montati a sella.
Dopo un iniziale presenza di sedici contrade, il numero scese definitivamente alle attuali dodici. Dal 1987 si abbandonò la sella, ed i cavalli furono montati a pelo.
Dal 1995 il Gruppo donatori di sangue FRATRES lasciò il Palio nelle mani dell'Amministrazione comunale, in quanto cresciuto molto rispetto a come era nato. La manifestazione si svolge all'interno della "ex cava d'Andrea" chiamata comunemente dai fucecchiesi "La buca": un ippodromo naturale adatto alle corse dei cavalli.
La terra della "buca" è stata calcata dai più forti fantini italiani: da Aceto a Cianchino, dal Pesse a Trecciolino passando per altri importanti fantini come Massimino II, Il Bufera, Bucefalo, Bastiano arrivando fino alle più giovani promesse come Gingillo, Lo Zedde, Bighino, Sgaibarre, Velluto, Tittia, Vittorio.
Martedì: al mattino si svolgono le previsite presso il centro ippico fucecchese (loc. La Torre); Presentazione del Cencio da terra, ore 21.30, P.za Vittorio Veneto.
Mercoledì: dalle ore 15, nella Buca d’Andrea, corsa dei cavalli iscritti suddivisi in batterie e assegnazione del punteggio ai cavalli da parte dei capitani delle 12 contrade. Dalle ore 21.30 in Piazza Montanelli, Tratta dei cavalli e assegnazione di uno dei dodici cavalli che hanno ottenuto il punteggio più alto nelle batterie del pomeriggio, ad ogni contrada, tramite estrazione.
Le contrade partecipanti al Palio di Fucecchio sono le dodici. Inizialmente le contrade erano sedici, considerate anche Querce, Pinete, Galleno e Vedute.
Il BNP Paribas Primrose Bordeaux 2014 è stato un torneo di tennis facente parte della categoria ATP Challenger Tour nell'ambito dell'ATP Challenger Tour 2014. È stata la 7ª edizione del torneo che si è giocato a Bordeaux in Francia dal 12 al 18 maggio 2014 su campi in terra battuta e aveva un montepremi di €85,000+H.
 Marc Gicquel /  Serhij Stachovs'kyj hanno battuto in finale  Ryan Harrison /  Alex Kuznetsov per walkover
Santo Antonio abate, detto anche sant'Antonio il Grande, sant'Antonio d'Egitto, sant'Antonio del Fuoco, sant'Antonio del Deserto, sant'Antonio l'Anacoreta (Qumans, 251 circa – deserto della Tebaide, 17 gennaio 356), è stato un abate ed eremita egiziano, considerato il fondatore del monachesimo cristiano e il primo degli abati.
A lui si deve la costituzione in forma permanente di famiglie di monaci che sotto la guida di un padre spirituale, abbà, si consacrarono al servizio di Dio. La sua vita è stata tramandata dal suo discepolo Atanasio di Alessandria. È ricordato nel Calendario dei santi della Chiesa cattolica e da quello luterano il 17 gennaio, ma la Chiesa ortodossa copta lo festeggia il 31 gennaio che corrisponde, nel loro calendario, al 22 del mese di Tuba.
La vita di Antonio abate è nota soprattutto attraverso la Vita Antonii pubblicata nel 357 circa, opera agiografica scritta da Atanasio, vescovo di Alessandria, che conobbe Antonio e fu da lui coadiuvato nella lotta contro l'arianesimo. L'opera, tradotta in varie lingue, divenne popolare tanto in Oriente quanto in Occidente e diede un contributo importante all'affermazione degli ideali della vita monastica. Grande rilievo assume, nella Vita Antonii, la descrizione della lotta di Antonio contro le tentazioni del demonio. Un significativo riferimento alla vita di Antonio si trova nella Vita Sancti Pauli primi eremitae scritta da san Girolamo negli anni 375-377. Vi si narra l'incontro, nel deserto della Tebaide, di Antonio con il più anziano Paolo di Tebe. Il resoconto dei rapporti tra i due santi (con l'episodio del corvo che porta loro un pane, affinché si sfamino, sino alla sepoltura del vecchissimo Paolo per opera di Antonio) vennero poi ripresi anche nei resoconti medievali della vita dei santi, in primo luogo nella celebre Legenda Aurea di Jacopo da Varazze.
Antonio nacque a Coma in Egitto (l'odierna Qumans) intorno al 251, figlio di agiati agricoltori cristiani. Rimasto orfano prima dei vent'anni, con un patrimonio da amministrare e una sorella minore cui badare, sentì ben presto di dover seguire l'esortazione evangelica: "Se vuoi essere perfetto, va', vendi quello che possiedi e dallo ai poveri". Così, distribuiti i beni ai poveri e affidata la sorella a una comunità femminile, seguì la vita solitaria che già altri anacoreti facevano nei deserti attorno alla sua città, vivendo in preghiera, povertà e castità.
Si racconta che ebbe una visione in cui un eremita come lui riempiva la giornata dividendo il tempo tra preghiera e l'intreccio di una corda. Da questo dedusse che, oltre alla preghiera, ci si doveva dedicare a un'attività concreta. Così ispirato condusse da solo una vita ritirata, dove i frutti del suo lavoro gli servivano per procurarsi il cibo e per fare carità. In questi primi anni fu molto tormentato da tentazioni fortissime, dubbi lo assalivano sulla validità di questa vita solitaria. Consultando altri eremiti venne esortato a perseverare. Lo consigliarono di staccarsi ancora più radicalmente dal mondo. Allora, coperto da un rude panno, si chiuse in una tomba scavata nella roccia nei pressi del villaggio di Coma. In questo luogo sarebbe stato aggredito e percosso dal demonio; senza sensi venne raccolto da persone che si recavano alla tomba per portargli del cibo e fu trasportato nella chiesa del villaggio, dove si rimise.
In seguito Antonio si spostò verso il Mar Rosso sul monte Pispir dove esisteva una fortezza romana abbandonata, con una fonte di acqua. Era il 285 e rimase in questo luogo per 20 anni, nutrendosi solo con il pane che gli veniva calato due volte all'anno. In questo luogo egli proseguì la sua ricerca di totale purificazione, pur essendo aspramente tormentato, secondo la leggenda, dal demonio.
Con il tempo molte persone vollero stare vicino a lui e, abbattute le mura del fortino, liberarono Antonio dal suo rifugio. Antonio allora si dedicò a lenire i sofferenti operando, secondo tradizione, "guarigioni" e "liberazioni dal demonio".
Il gruppo dei seguaci di Antonio si divise in due comunità, una a oriente e l'altra a occidente del fiume Nilo. Questi Padri del deserto vivevano in grotte e anfratti, ma sempre sotto la guida di un eremita più anziano e con Antonio come guida spirituale.
Ilarione (291-371) visitò nel 307 Antonio, per avere consigli su come fondare una comunità monastica a Majuma, città marittima vicino a Gaza dove venne costruito il primo monastero della cristianità in Palestina.
Nel 311, durante la persecuzione dell'imperatore Massimino Daia, Antonio tornò ad Alessandria per sostenere e confortare i cristiani perseguitati. Non fu oggetto di persecuzioni personali. In quell'occasione il suo amico Atanasio scrisse una lettera all'imperatore Costantino I per intercedere nei suoi confronti. Tornata la pace, Antonio, pur restando sempre in contatto con Atanasio e sostenendolo nella lotta contro l'arianesimo, visse i suoi ultimi anni nel deserto della Tebaide dove, pregando e coltivando un piccolo orto per il proprio sostentamento, morì, all'età di 105 anni, probabilmente nel 356. Venne sepolto dai suoi discepoli in un luogo segreto.
La storia della traslazione delle reliquie di sant'Antonio in Occidente si basa principalmente sulla ricostruzione elaborata nel XVI secolo da Aymar Falco, storico ufficiale dell'Ordine dei Canonici Antoniani.
Dopo il ritrovamento del luogo di sepoltura nel deserto egiziano, le reliquie sarebbero state prima traslate nella città di Alessandria. Ciò avvenne intorno alla metà del VI secolo: numerosi martirologi medievali datano la traslazione al tempo di Giustiniano (527-565). Poi, a seguito dell'occupazione araba dell'Egitto, sarebbero state portate a Costantinopoli (670 circa). Nell'XI secolo il nobile francese Jaucelin (Joselino), signore di Châteauneuf, nella diocesi di Vienne, le ottenne in dono dall'imperatore di Costantinopoli e le portò in Francia nel Delfinato.
Qui il nobile Guigues de Didier fece poi costruire, nel villaggio di La Motte aux Bois che in seguito prese il nome di Saint-Antoine-l'Abbaye, una chiesa che accolse le reliquie poste sotto la tutela del priorato benedettino che faceva capo all'abbazia di Montmajour (vicino ad Arles, in Provenza).
Nello stesso luogo si originò il primo nucleo di quello che poi divenne l'Ordine degli Ospedalieri Antoniani, la cui vocazione originaria era quella dell'accoglienza delle persone affette dal fuoco di sant'Antonio. L'afflusso di denaro proveniente dalla questua fece nascere forti contrasti tra il priorato e i Cavalieri Ospitalieri. I primi furono costretti così ad andarsene ma portarono con se la reliquia della testa di Sant'Antonio. A partire dal XV secolo, il priorato iniziò a sostenere di possedere la sacra reliquia, sottratta durante la fuga agli antoniani. La sacra reliquia venne solennemente riposta ad Arles nella chiesa di Saint-Julien, di loro proprietà.
Le testimonianze più antiche identificano Jocelino come nipote di Guglielmo, colui che, parente di Carlo Magno, dopo essere stato al suo fianco in diverse battaglie, si era ritirato a vita monastica e aveva fondato il monastero di Gellone (oggi Saint-Guilhelm-le-Désert).
Inoltre, se a partire dall'XI secolo incomincia a svilupparsi il culto taumaturgico nella città di Saint-Antoine-L'Abbaye, attorno alle spoglie di Antonio, nello stesso periodo si origina la tradizione che narra della presenza del corpo del santo all'interno dell'abbazia di Lézat (Lézat-sur-Léze). Quindi i corpi di Antonio, in Occidente, diventano tre, e tali rimarranno fino al XVIII secolo.
In Italia, la reliquia insigne del braccio del santo anacoreta è conservata a Novoli, in Puglia, nel santuario dedicato. La cittadina riserva ogni anno al santo patrono grandiosi festeggiamenti.
La popolarità della vita del santo - esempio preclaro degli ideali della vita monastica - spiega il posto centrale che la sua raffigurazione ha costantemente avuto nell'arte sacra. Una delle più antiche immagini pervenutaci, risalente all'VIII secolo, è contenuta in un frammento di affresco proveniente dal monastero di Baouit (Egitto), fondato da sant'Apollo.
A causa della diffusissima venerazione, troviamo immagini del santo, solitamente raffigurato come un anziano monaco dalla lunga barba bianca, nei codici miniati, nei capitelli, nelle vetrate (come in quelle del coro della cattedrale di Chartres), nelle sculture lignee destinate agli altari e alle cappelle, negli affreschi, nelle tavole e nelle pale poste nei luoghi di culto. Con l'avvento della stampa la sua immagine comparve anche in molte incisioni che i devoti appendono nelle loro case così come nelle loro stalle.
Nel periodo medievale, il culto di sant'Antonio fu reso popolare soprattutto per opera dell'ordine degli Ospedalieri Antoniani, che ne consacrarono altresì la iconografia: essa ritrae il santo ormai avanti negli anni, mentre incede scuotendo un campanello (come facevano appunto gli Antoniani), in compagnia di un maiale (animale dal quale essi ricavavano il grasso per preparare emollienti da spalmare sulle piaghe). Il bastone da pellegrino termina spesso (come nel dipinto di Matthias Grünewald per l'altare di Issenheim) con una croce a forma di tau che gli Antoniani portavano cucita sul loro abito (thauma in greco antico significa stupore, meraviglia di fronte al prodigio). Tra gli insediamenti degli Ospedalieri è famoso quello di Issenheim (Alto Reno), mentre in Italia deve essere ricordata almeno la precettoria di Sant'Antonio in Ranverso (vicino a Torino) ove si conservano affreschi con le storie del santo dipinte da Giacomo Jaquerio (circa 1426).
Di fronte alla mole delle manifestazioni artistiche che hanno per oggetto la vita del santo, occorre limitarsi ad alcune citazioni.
In numerosi dipinti l'immagine di sant'Antonio è associata a quella di altri santi, in contemplazione spesso di una scena sacra. Ricordiamo ad esempio la suggestiva tavola del Pisanello (ca.1440-50) conservata alla National Gallery di Londra, che raffigura una visione della Madonna col Bambino che appare a un rude e barbuto sant'Antonio e a un san Giorgio elegantemente vestito; e ancora la tavola con il nostro santo accovacciato assieme a san Nicola di Bari di fronte alla scena della Visitazione in una tavola di Piero di Cosimo (circa 1490) conservata alla National Gallery of Art di Washington.
Grande popolarità ebbero anche le scene di incontro tra sant'Antonio e san Paolo eremita, narrate da san Girolamo. Nel Camposanto di Pisa il pittore fiorentino Buonamico Buffalmacco affrescò (circa 1336) – con un linguaggio pittorico popolare e ironico alquanto dissacrante – scene di vita che hanno per protagonisti i due grandi eremiti ambientate nel paesaggio roccioso della Tebaide.
Il tema dell'incontro dei due santi eremiti venne ripreso innumerevoli volte: citiamo la tavola del Sassetta alla National Gallery of Art di Washington (circa 1440), la tela di Gerolamo Savoldo alla Gallerie dell'Accademia in Venezia (circa 1510) e quella di Diego Velázquez (circa 1635) al Museo del Prado. Inoltre lo spettacolare gruppo ligneo scolpito nel '700 dal genovese Anton Maria Maragliano conservato nell'oratorio di Sant'Antonio Abate a Mele (Genova).
Ma l'abate Antonio, per la storia dell'arte, è soprattutto il santo delle tentazioni demoniache: sia che esse assumano – in accordo con la Vita Antonii scritta da Atanasio di Alessandria – l'aspetto dell'oro, come avviene nella tavola del Beato Angelico (circa 1436) posta nel Museo delle Belle Arti di Houston, oppure l'aspetto delle lusinghe muliebri come avviene nella tavola centrale del celebre trittico delle tentazioni di Hieronymus Bosch al Museo nazionale dell'Arte antica di Lisbona, oppure ancora quello della lotta, contro inquietanti demoni, scena che fu popolarissima nel XVI e XVII secolo soprattutto nella pittura del Nord.
Tra le opere più celebri a questo riguardo va menzionata la celebre tavola (ca 1515-20) di Matthias Grünewald che fa parte dell'altare di Issenheim conservato al Musée d'Unterlinden a Colmar. Essa è spesso citata assieme alla irriverente incisione (circa 1480-90) di Martin Schongauer al Metropolitan Museum of Art, New York.
Vanno poi ricordate anche le molteplici Tentazioni dipinte dai fiamminghi David Teniers il Giovane e da Jan Brueghel il Vecchio, con la raffigurazione di paesaggi popolati da presenze demoniache che congiurano contro il santo, mentre sullo sfondo ardono misteriosi incendi (richiamo evidente al fuoco di Sant'Antonio); esse segnarono per molti anni un genere imitato da numerosi artisti minori. Molto particolare la versione che ne dà Salvator Rosa nel '600, soprattutto per l'aspetto atipico del demone.
Il tema delle Tentazioni di sant'Antonio riletto con una diversa sensibilità, si ritrova anche in non pochi pittori moderni. Ricordiamo innanzi tutto Paul Cézanne con la sua tentazione (circa 1875) della Collezione "E. G. Bührle" (Svizzera); poi la serie di tre litografie eseguite (1888) da Odilon Redon per illustrare il romanzo La tentation de Saint-Antoine di Gustave Flaubert.
Relativamente al XX secolo vanno menzionate le interpretazioni date a questo tema - con scoperta attenzione alla lezione psicoanalitica - da pittori quali Max Ernst e Salvador Dalí, entrambe eseguite nel 1946.
Bastone (spesso a forma di tau, la lettera 't' dell'alfabeto greco), se raffigurato in abiti monacali, spesso con una campanella.
Libro delle sacre scritture, in mano, generalmente aperto (talvolta ai piedi o sostenuto da angeli).
Fuoco, sul libro o ai piedi (richiama la protezione del santo sui malati del fuoco di Sant'Antonio).
Sant'Antonio fu presto invocato in Occidente come patrono dei macellai e salumai, dei contadini e degli allevatori e come protettore degli animali domestici; fu reputato essere potente taumaturgo capace di guarire malattie terribili.
Sant'Antonio è considerato anche il protettore degli animali domestici, tanto da essere solitamente raffigurato con accanto un maiale che reca al collo una campanella. Il 17 gennaio tradizionalmente la Chiesa benedice gli animali e le stalle ponendoli sotto la protezione del santo.
La tradizione di benedire gli animali (in particolare i maiali) non è legata direttamente a sant'Antonio: nasce nel Medioevo in terra tedesca, quando era consuetudine che ogni villaggio allevasse un maiale da destinare all'ospedale, dove prestavano il loro servizio i monaci di sant'Antonio.
A partire dall'XI secolo gli abitanti delle città si lamentavano della presenza di maiali che pascolavano liberamente nelle vie e i Comuni s'incaricarono allora di vietarne la circolazione ma fatta sempre salva l'integrità fisica dei suini «di proprietà degli Antoniani, che ne ricavavano cibo per i malati (si capirà poi che per guarire bastava mangiare carne anziché segale), balsami per le piaghe, nonché sostentamento economico. Maiali, dunque, che via via acquisiscono un'aura di sacralità e guai a chi dovesse rubarne uno, perché Antonio si sarebbe vendicato colpendo con la malattia, anziché guarirla.».
Secondo una leggenda del Veneto (dove viene chiamato San Bovo o San Bò, da non confondere con l'omonimo santo) e dell'Emilia, la notte del 17 gennaio gli animali acquisiscono la facoltà di parlare. Durante questo evento i contadini si tenevano lontani dalle stalle, perché udire gli animali conversare era segno di cattivo auspicio e si racconta di un contadino che, preso dalla curiosità di sentire le mucche parlare, morì per la paura.
Il culto e la devozione per sant'Antonio abate sono diffusissimi in Italia ed egli è patrono di molte località italiane, in particolare dei seguenti comuni: 
Il 16 e 17 gennaio si svolge a Collelongo, in Abruzzo, la festa dedicata al santo il cui culto risale localmente al XVII secolo. I riti hanno inizio nella serata del 16 gennaio con l'accensione delle grandi torce in legno di quercia alte oltre 5 metri che ardono durante tutta la notte. Contemporaneamente in alcune case del paese, allestite per l'occasione con arance e altre icone del santo, viene posta sul fuoco la "cuttora" (o "cottora"), un paiolo nel quale viene messo a bollire il granturco, le cicerchie o i "cicerocchi" (ceci rossi) raccolti durante l'anno. La sera viene preparata la "pizza roscia", una pizza cotta sotto la cenere composta da un impasto di farina di grano e di mais, condita con salsicce, ventresca e cavolo ripassato in padella. Alle 21 una fiaccolata, accompagnata da fisarmonicisti e cantanti che intonano la canzone popolare del santo, segue il parroco del paese a benedire le case ove, sopra il fuoco del camino, fuma per tutta la notte la cuttora. Chiunque entra nella cottora, fa gli auguri alla famiglia che la gestisce e gli viene offerto vino, companatico, mais bollito condito con olio e peperoncino, e dolci. Per tutta la notte, fino al mattino, il paese è animato da gente che canta, suona e gira di cottora in cottora. All'alba del 17 gennaio, lo sparo dei petardi annuncia la sfilata delle "conche rescagnate" (ovvero addobbate): si tratta di conche in rame, una volta usate per attingere l'acqua alla fonte, che dotate di luci e sormontate da scene di vita contadina, vengono portate in sfilata dai giovani del paese vestiti con i tradizionali costumi popolari. Dopo la santa messa mattutina viene distribuito il mais benedetto bollito nelle cottore per distribuirlo anche agli animali domestici. La festa si conclude nel pomeriggio con i classici giochi popolari.
A Roccaspinalveti in Abruzzo persiste un'antica tradizione popolare che si rinnova il sedici gennaio di ogni anno, vigilia della ricorrenza della festività di Sant'Antonio abate. Un gruppo di persone con organetti, mandolini, chitarre, tamburelli e strumenti artigianali della tradizione popolare (lu du bott, lu cupa cupa...), gira per le vie del paese, facendo visita alle famiglie del posto, per cantare "lu sant'Antonie": una lunga stornellata che racconta la storia del grande abate. Vengono enfatizzate soprattutto le lotte che dovette sostenere contro il demonio, proprio per questo un membro del gruppo è travestito da esso, nonché viene narrata in breve la storia del Santo. Alla fine del canto ai membri del gruppo viene offerta salsiccia, un salame locale a base di carne di maiale insaccata, e vino, tutto rigorosamente fatto in casa, dalle famiglie ospitanti. Di queste famiglie, nonostante l'ora tarda, molte non si perdono lo spettacolo ed escono a cantare insieme, incuranti delle rigide temperature.
A Serracapriola, paese della Puglia al confine con il Molise, è ancora viva la tradizione di "portare" il "Sènt'Endòn", cioè di girare per abitazioni e attività commerciali, suonando oltre a fisarmoniche, mandolini e chitarre, anche strumenti tipici della tradizione paesana (i Sciscèlè, u' Bbùchet-e-bbùchet, u' Ccèrin, a Scescelère, u Corne, u Picch-pacch, i Troccèlè) e cantando in vernacolo, canti dedicati al Santo, inneggianti al riso, al ballo e ai prodotti derivati dalla lavorazione del maiale, quali mezzi per trascorrere i giorni del Carnevale all'insegna del mangiare, bere e divertirsi visto che dal giorno successivo al Martedì Grasso incomincia la Quaresima, tempo dedicato alla preghiera, al digiuno e all'espiazione dei peccati; a capo della comitiva c'è un volontario vestito da frate a simboleggiare il Santo che, con la propria "forcinella" (lunga asta terminante a forcina), raccoglie dolci e soprattutto salumi, che vengono donati per ingraziarsi i favori del Santo. Merito di aver importato questa tradizione squisitamente molisana, probabilmente nel 1927, dalla vicina Termoli, spetta a Ennio Giacci e ancor più a Guido Petti, autore quest'ultimo di musica e versi di svariate canzoni e in dialetto e in italiano, che annualmente vengono riproposte durante questa festa. Altri componimenti si devono al M° Luigi Tronco, autore di numerose melodie e testi anche in vernacolo serrano. Questi canti popolari esprimono la semplicità di un popolo in festa che sente il bisogno, il più delle volte sopito, di essere un'anima sola nella letizia, ma che al contempo spera, pur nella sofferenza. La viva voce e il suono degli strumenti, non alterato dal frastuono degli altoparlanti, riportano a tempi ormai lontani in cui la melodia all'italiana e ancor più quella dialettale, era di casa. Qualche giorno dopo, un lauto banchetto preparato con le offerte,  dove prevale ogni sorta di insaccati ricavati dal maiale appena ammazzato, completa la festa.
A Barni, paese della provincia di Como, è usanza festeggiare il Santo con un incanto. I fedeli, nei giorni che precedono il 17 gennaio si recano nella chiesa principale del paese dove vi è una cappella laterale dedicata a Sant'Antonio. Qui, vengono appoggiati i doni per il Santo (generalmente generi alimentari locali come salami, verdura, frutta, formaggi, ma anche prodotti artigianali e animali vivi come galline, conigli, ecc.). Il 17 gennaio poi, dopo la Santa messa della mattina i beni regalati vengono venduti all'asta sul sagrato della chiesa e il ricavato è devoluto alla Parrocchia. Tradizione ancora più antica associava all'incanto il "Falò di Sant'Antonio". Dal 2016, il tradizionale incanto è stato affiancato alla benedizione del sale per gli animali e dei mezzi agricoli.
Il più grande falò in onore di Sant'Antonio Abate viene realizzato a Novoli. Il falò, conosciuto col nome di "Fòcara", è attualmente realizzato in tralci di vite, e può superare l'altezza di 25 metri con una base di 20 metri di diametro. La vigilia della festa, il 16 gennaio, la Fòcara viene incendiata con un magnifico spettacolo di fuochi d'artificio che illuminano a giorno il cielo novolese. L'evento, conosciuto in tutta la Puglia, attrae migliaia di spettatori da tutto il sud d'Italia ed è stato oggetto anche di un documentario del National Geographic. Di anno in anno i costruttori della "fòcara" s'impegnano a variarne la forma, dotandola a volte di un varco centrale, "la galleria", attraverso cui sfila la processione con la statua e le reliquie del santo.. La fòcara è formata da almeno 90.000 fascine, e le fasi di costruzione iniziano già a metà dicembre e la si termina la mattina del 16 gennaio con la posa di una "bandiera" con l'effigie del santo, dando così il via ai festeggiamenti. Oltre l'accensione della Fòcara, la festa novolese appare particolarmente ricca di eventi civili e religiosi: alla tradizionale benedizione degli animali e alla processione del santo, si aggiungono le due rassegne pirotecniche diurna e serale, i concerti bandistici , le luminarie e i caroselli di palloni aereostatici, che incorniciano una delle feste più rilevanti del Sud Italia.
Ad Acone, piccolo paese collinare alle pendici di Monte Giovi, il 17 gennaio di ogni anno si rinnova la tradizionale benedizione degli animali con la celebrazione della messa e i festeggiamenti in onore di sant'Antonio.
Il 17 di gennaio di ogni anno a Lonato del Garda si svolge l'antica fiera di Sant'Antonio Abate cui è dedicata una chiesa del centro storico dove si conserva una statua lignea policroma quattrocentesca del Santo. Tra le varie celebrazioni molto sentita è la Benedizione degli animali che si svolge sul sagrato della chiesa. Il Palio di Sant'Antonio invece è una gara tra le contrade del centro e delle frazioni, solitamente otto, che si confrontano in giochi popolari. Il chisol è la focaccia tradizionale che si prepara per l'occasione (Sant'Antone chisoler è il modo di dire relativo). Sant'Antone porseler, invece, si riferisce al periodo buono per produrre salami e altri insaccati di maiale tipici come l'Os de stomech. Altri modi di dire: Sant'Antóne negosiànt de néff (Sant'Antonio negoziante di neve in quanto spesso nevica); Sant'Antóne dè la bàrbα biàncα fim troà chèl ché mé màncα (Sant'Antonio dalla barba bianca fatemi trovare quel che mi manca); Te sé come 'l porsèl de Sant'Antóne (Sei come il porcello di Sant'Antonio, riferito a colui che non sta mai fermo o che accetta l'offerta da tutti come facevano i maiali di Sant'Antonio che girovagavano nei villaggi)
Esiste, riferita a sant'Antonio, una sorta di giaculatoria scaramantica, abbastanza diffusa a livello popolare, nella quale si invoca il santo per ritrovare qualcosa che si è smarrito.
Questo modo di dire si trova nei luoghi dove c'è tradizionalmente maggiore devozione al santo, e si declina in modi differenti secondo i dialetti e secondo la tradizione.
Uno dei modi più strutturati si trova nel Comune di Teora, in Irpinia e dice: "Sant'Antonij Abbat' cu rr' ccauz' arrup'zzat' cu lu cauzon' dd' vullut' famm' truvà quedd' ch' agg' p'rdut'", traducibile letteralmente in italiano come "Sant'Antonio Abate, con le calze rappezzate, con i pantaloni di velluto, fammi ritrovare ciò che ho perduto". In questa cittadina si tiene annualmente il "falò di Sant'Antuono" presso la chiesa di san Vito ove alloggia la statua di sant'Antonio abate.
Il riferimento all'abito di velluto diventa più generico, sempre al sud, nel detto "Sant'Antonio di velluto, fammi ritrovare quello che ho perduto".
A Varese, in Lombardia, la festività di sant'Antonio abate - qui detto sant'Antonio del porcello - è molto sentita; qui il detto si declina in "Sant'Antoni dala barba bianca famm' truà che'l che ma manca, sant'Antoni du'l purscel famm' truà propri che'l" (ossia "sant'Antonio dalla barba bianca fammi trovare quello che mi manca, sant'Antonio del porcello (maiale) fammi trovare proprio quello").
Più in generale, al nord l'espressione si limita a "sant'Antoni dala barba bianca fam trua quel ca ma manca". Questo detto viene a volte riferito a sant'Antonio da Padova, ma il riferimento è chiaramente erroneo, dato che il santo di Padova è morto a 36 anni e difficilmente può aver avuto (né sembra sia mai stato rappresentato con) la barba bianca.
In Serrano, dialetto parlato nella cittadina di Serracapriola, in provincia di Foggia, si dice "A sènt'Endòn 'llong n'or", con riferimento al fatto che a partire dal 17 gennaio, la durata media del giorno, inteso come ore di luce, è di un'ora più lunga rispetto al giorno più corto, tradizionalmente fissato nel giorno di santa Lucia, ossia il 13 dicembre.
In Anzano di Puglia , in provincia di Foggia, si dice "A sant'Antuon lu juorn è buon", con riferimento al fatto che la lughezza del giorno in termini di presenza della luce è diventata consistente.
In Piemonte è invece diffusa l'espressione "sant Antòni pien ëd virtù feme trové lòn ch'i l'hai perdu" (ossia "sant'Antonio pieno di virtù fammi trovare quel che ho perso"), anche se in questo caso il detto non è chiaramente riferito all'uno piuttosto che all'altro santo.
In provincia di Bologna c'è l'invocazione "Sant Antòni dal canpanén, an i é pan es an i é vén, an i é laggna int al granèr, la piṡån l’é da paghèr, Sant Antòni cum avaggna da fèr?" (Sant'Antonio dal campanino, non c'è pane e non c'è vino, non c'è legna nel solaio, l'affitto è da pagare, Sant'Antonio come dobbiamo fare?".
Nel già citato Comune di Teora si usa dire "Chi bbuon' carnuval' vol' fà da sant'Antuon' adda accum'enzà", (ossia "chi buon carnevale vuole fare da sant'Antonio deve iniziare") e "Sant'Antuon... masc'ch're e suon'" (ovvero "Sant'Antonio..... maschere e suoni"). Si dice anche "Per sant'Antonio abate, maschere e serenate".
Anche in Puglia a Manfredonia il 17 gennaio si festeggia "Sant'Andunje, masckere e sune!"(ovvero "Sant'Antonio, maschere e suoni"). È un evento molto importante per la città, infatti è la giornata che apre i festeggiamenti del Carnevale di Manfredonia.
In Veneto vige il detto "a Nadal un passo de gal e a sant'Antonio un passo del demonio" riferendosi al progressivo allungamento delle giornate.
Nella tradizione contadina "umbro-marchigiana", sempre in riferimento all'allungarsi delle giornate, si usa dire "a Natale 'na pedeca de cane a sant'Antò un'ora 'vò" ("a Natale un passo di cane a sant'Antonio un'ora in avanti").
In Piemonte si dice: "sant'Antoni fam marié che a son stufa d'tribilé" ("Sant'Antonio fammi sposare che sono stufa di tribolare"), invocazione che le donne in cerca di marito fanno a sant'Antonio per potersi presto sposare.
In Napoletano si usa: "Chi festeggia sant'Antuono, tutto l'anno 'o pass' bbuon".  A Massaquano (NA) una simpatica filastrocca viene ripetuta in occasione della caduta dei denti da latte: "Sant'Antuono Sant'Antuono, tecchet'o viecchio e damm'o nuov e dammell fort fort che me rosec n'o vescuott, e dammell accossì fort ca meggia rosecà n'o stant e port". Tradotto significa: Sant'Antonio Sant'Antonio eccoti il vecchio - riferito al dente da latte che è caduto - dammi il nuovo. Dammelo forte forte da potermi rosicchiare un "biscutto" - pane fatto in casa molto duro - dammelo così forte da potermi rosicchiare l'architrave della porta.
è una filastrocca che viene insegnata ai bambini del paese per far capire loro che la necessità aguzza l'ingegno e che con l'umiltà si può fare tutto.
Nell'Italia Meridionale sant'Antonio Abate è comunemente chiamato "sant'Antuono", per distinguerlo da sant'Antonio di Padova.
A Pietrabbondante, in provincia di Isernia, si rinnova ogni anno la tradizione di accendere un colossale fuoco in piazza dove ci si raduna e fra canti e balli si gustano dei piatti tipici tramandati dai progenitori per i festeggiamenti in onore di "sant'Antuono":
In alcuni paesi della pianura campana (Macerata Campania e Portico di Caserta) in onore del santo i fedeli costruiscono "carri" detti "Battuglie di Pastellessa". Molto spesso questi "carri" vengono costruiti in maniera da sembrare dei vascelli rifacendosi all'antica leggenda per cui Sant'Antuono avrebbe compiuto il suo viaggio dall'Africa su una barca. La popolazione del luogo è molto attaccata alla tradizione della sfilata, cui ogni anno prendono parte più di 1000 giovani; sui "carri" viene riproposta l'antica musica a pastellessa, nata a Macerata Campania in epoca antica, e gli strumenti utilizzati sono derivati da attrezzi per i lavori nei campi (botti, tini e falci) a causa del legame di tale festività con ancestrali ricorrenze pagane legate alla celebrazione della rinnovata fertilità della madre terra in concomitanza con i cicli astronomici che, fin dalla notte dei tempi, hanno influenzato il calendario delle pratiche agricole. In aggiunta il rito conserva un valore apotropaico, secondo la convinzione che i fuochi tradizionali e i rumori ossessivi e ruvidi prodotti dagli 'strumenti' potessero spaventare e allontanare le presenze maligne che si credevano proliferate tutt'intorno durante la lunga notte invernale.
Sant'Antuono è celebrato il 17 gennaio al Porticciolo situato nel quartiere Pastena a Salerno e lo si celebra con un falò.  È anche patrono dei fornai e dei pizzaioli, che tenevano la sua statuetta sopra il forno a legna.
Nel 1088 i monaci benedettini dell'Abbazia di Montmajeur presso Arles (Provenza), vennero incaricati dell'assistenza religiosa dei pellegrini. Un nobile, un certo Gaston de Valloire, dopo la guarigione del figlio dal fuoco di Sant'Antonio, decise di costruire un hospitium e di fondare una confraternita per l'assistenza dei pellegrini e dei malati. Confraternita che si trasformò nell'"Ordine Ospedaliero dei canonici regolari di Sant'Agostino di Sant'Antonio Abate", detto comunemente degli Antoniani.
L'Ordine nel 1095 venne approvato da papa Urbano II al Concilio di Clermont e nel 1218 confermato con bolla papale di Onorio III. La divisa degli Antoniani era formata da una cappa nera con una tau azzurra posta sulla sinistra, e con le loro questue mantevano i loro ospedali dove curavano i pellegrini e gli ammalati.
Alla devozione popolare del santo sono associate benedizioni agli animali domestici, nonché ai prodotti dell'agricoltura e la sacra rappresentazione della sua vita, soprattutto nell'Italia centrale. La narrazione, con varianti territoriali, si svolge su questo schema: la scelta dell'eremitaggio nel deserto, la tentazione da parte dei diavoli, rossi e neri, e della donzella, interpretata da un uomo come nel teatro elisabettiano e un particolare elemento buffo. Infine l'arrivo risolutore dell'angelo dal caratteristico cappello conico, tipico delle figure con contatti soprannaturali come fate e maghi.
Nel finale, attraverso la spada, elemento simbolico mutuato dalla devozione all'Arcangelo Michele, l'angelo aiuta il Santo a sconfiggere il male e a tornare alla sua vita di preghiera. Sempre presente al termine della rappresentazione la questua, richiesta di "offerte" in vino e salsicce per i figuranti. Esistono numerose versioni nei dialetti locali e una versione in forma di operetta dei primi anni del Novecento. In Abruzzo si svolge la competizione del campanello d'argento, premio alla migliore rievocazione tradizionale, vinto nell'ultima edizione dal gruppo di Caramanico Terme.
Oltre al Campanello d'argento nella regione abruzzese, dall'anno 2009 vi è anche Lu festival di Sant'Andonie che si svolge a Tocco da Casauria (PE), vinta nell'edizione 2012 dal gruppo di Ortona (CH).
Altra festa in Abruzzo molto sentita dai cittadini di svolge a Fara Filiorum Petri (CH) dove il pomeriggio del 16 gennaio si svolge la manifestazione delle FARCHIE, a calar del sole vengono accesi deo fasci di canne lunghe 12 metri e di circonferenza di 70 100 cm che ogni contrada del paese comincia a preparare dal 6 gennaio.
Una delle più belle feste dedicate a Sant'Antonio si svolge a Soriano nel Cimino (VT), in gennaio ed è caratterizzata dalla benedizione degli animali che in migliaia e di tutte le specie sfilano per il paese accompagnati dalla banda musicale e dal carro del "Signore della Festa", eletto ogni anno, il quale offre presso la sua casa un grande rinfresco a tutti i turisti. Inoltre, in occasione della festa di Sant'Antonio, a Soriano nel Cimino, vien preparato il caratteristico e gustoso "Biscotto di Sant'Antonio" che per augurio e per tradizione viene fatto mangiare anche agli animali. Alla sfilata partecipano più di cento cavalli.
A Scanno il culto al Santo egiziano è molto antico; infatti già dalla sera del 16 gennaio nella piazzetta antistante la chiesa a Lui intitolata viene acceso un falò in ricordo della vita di Sant'Antonio. Mentre il giorno 17 vengono distribuite le tradizionali sagne con la ricotta antico pasto dei poveri che veniva offerto agli indigenti del paese. Curioso è invece l'appellativo con cui viene chiamato Sant'Antonio: Barone; questo è spiegabile perché un tempo venivano dati appellativi a santi il cui culto era molto sentito.
A Buti in provincia di Pisa la Domenica successiva al 17 gennaio si celebra il Palio di Sant Antonio Abate ( Palio di Buti ) che affonda le sue radici nel XVII secolo d.C quando la benedizione delle stalle e dei cavalli del paese il 17 di gennaio rappresentava un'importante cerimonia religiosa. Il palio è incentrato su una corsa di cavalli condotti da fantini che, rappresentando le sette contrade in cui è suddiviso il paese, si sfidano in una gara il cui scenario è la strada principale di accesso all'abitato; insieme al Palio di Sienae al Palio di Asti, è uno dei Palii a cavallo più antichi d'Italia.. Alle 8.00 del mattino si celebra la S.Messa dei Cavallai al termine della quale sono tutt'oggi di rito trippa e vino. Alle 10.30 incomincia la sfilata storica: le contrade, precedute dal cavallo e dal fantino con i quali gareggeranno nel pomeriggio, attraversano le vie principali del paese dirette al sagrato antistante la Pieve dove insceneranno la rievocazione storica. Alle 14:00 incominciano le corse. Le contrade si sfidano correndo lungo la "Via Nuova", la principale strada di accesso al paese, provenendo dalla vicina frazione di Cascine. Il percorso è abbastanza lineare, in salita, e appare dall'alto come una "S" allungata e rovesciata di circa 700 metri che per l'occasione viene ricoperta da uno strato di 40 cm di terra battuta composta principalmente da una miscela di tufo e sabbia. La gara si disputa in 3 distinte partenze, denominate "batterie" ovvero singole gare alle quali partecipano tre cavalli per volta, più una finale.
La Domenica precedente avviene l'estrazione con cui le contrade vengono distribuite tra le prime due batterie, i cui vincitori accedono direttamente alla finale, mentre la settima contrada (denominata "la signora") corre nella terza batteria sfidando i cavalli che sono arrivati secondi durante le gare precedenti. La finale determinerà il vincitore. IlMossiere, figura storica nominata ogni anno dal Seggio, ha il compito principale di "dare la partenza" (in gergo definita "mossa") una volta verificato l'allineamento dei cavalli al canape. Deve, inoltre, verificare la correttezza comportamentale dei fantini per tutta la durata della manifestazione punendo le eventuali scorrettezze, se necessario anche con la squalifica (in accordo con il Presidente del Seggio).Infine il Palio, detto anche Cencio e oggi dipinto di anno in anno da un artista di fama riconosciuta, viene consegnato nelle mani del fantino vincitore che a dorso del proprio cavallo viene condotto in trionfo per le vie del paese dai contradaioli in festa. L'anno successivo, durante una Messa celebrata la settimana prima della nuova gara, il Palio verrà restituito al Seggio, che lo custodirà fino alla nuova consegna.
A Nicolosi il culto di S. Antonio Abate è molto sentito. La festa del 17 gennaio è una celebrazione liturgica, mentre ogni prima domenica di luglio, viene celebrata la "Festa Grande" dove il Simulacro ligneo di S. Antonio, posto su di un artistico fercolo, procede in processione per le vie del paese tirato dai giovani nicolositi da lunghi cordoni. Tradizionale è la benedizione degli animali che si svolge la domenica mattina dopo l'uscita del Santo, dove gli animali domestici (cani, gatti, tartarughe ma anche cavalli e asini) vengono portati davanti la statua del Santo e benedetti.
Altro momento particolare della festa e molto sentito dagli abitanti di Nicolosi e " A'cchianata a Sciara" (La salita della sciara) dove S. Antonio con il suo pesante fercolo viene tirato da due lunghi cordoni gremiti di devoti in corsa su una ripida salita per rievocare i tragici eventi dell'eruzione del 1886 che minacciava di travolgere e seppellire il paese sotto la lava. In quella occasione i nicolositi che videro arrivare il fronte lavico a pochi metri dal centro abitato, con fede portarono la Statua e le Reliquie di S. Antonio di fronte alla lava che pian piano travolgeva tutto, e miracolosamente per intercessione del Santo il fronte lavico si arrestò risparmiando il paese. Su quel fronte lavico, alla fine della salita alla sciara è stato eretto un altarino votivo in onore di S. Antonio per ricordare gli eventi del 1886, dove ogni anno a fine della faticosa salita i nicolositi ringraziano il loro Patrono della sua protezione.
Altra bella festa sempre in provincia di Viterbo si svolge a Bagnaia, una frazione del capoluogo laziale. Qui viene accesa un'enorme catasta di legna, alta oltre 8 metri per circa 30 metri di circonferenza, che brucia per tutta la notte compresa tra il 16 gennaio e il 17 gennaio.
A Pietra Ligure (SV) al Santo è dedicata una antichissima compagnia dei patroni e dei capitani (ossia gli armatori e i comandanti delle imbarcazioni) la cui fondazione è antecedente al 1453 e nel corso della festa venivano benedetti gli animali. Nella antica parrocchiale di S. Nicolò è conservato un bassorielivo che anticamente si trovava sulla facciata della Chiesa ed esisteva un altare dedicato ai SS Antonio e Paolo eremiti, nel 1791 la tela dipinta dal pittore genovese Domenico Piola (1627-1703) fu traslata nella nuova Basilica in una grande cappella posta a sinistra dell'Altare Maggiore. In occasione della festa del Santo (adesso spostata alla domenica successiva) nel corso della Messa che si tiene nella Basilica di S. Nicolò, presenti tutti i Capitani avviene il passaggio annuale della bandiera al nuovo Capitano che la deterrà per un anno. 
Altra importante manifestazione legata a Sant'Antonio abate si svolge a Tricarico (Lucania): essa testimonia l'assorbimento e quindi la cristianizzazione di riti precristiani. All'alba del 17 gennaio, Tricarico è svegliata dal suono cupo dei campanacci agitati dalle maschere delle mucche e dei tori che, dopo essersi radunate nel centro storico, si dirigono verso la chiesa di Sant'Antonio abate dove le attende il parroco che celebra la messa, aperta anche agli animali, e che al termine impartisce la benedizione, dopo la quale si compiono tre giri rituali intorno alla chiesa. La singolare "mandria", subito dopo, parte per la "transumanza" verso l'abitato.
Di interesse è la sfilata delle "Battuglie di Pastellessa" che si tiene ogni anno a Macerata Campania (Provincia di Caserta) in occasione della ricorrenza liturgica del 17 gennaio, in cui viene riproposta l'antica tradizione della Pastellessa di Macerata Campania: botti, tini e falci vengono utilizzati come dei veri e propri strumenti musicali per produrre la caratteristica sonorità maceratese e si sostiene che i suoni prodotti scaccino gli spiriti maligni e servino a portare speranza per un buon raccolto.
Caratteristica risulta la festa che si svolge a Collelongo (AQ) nella notte tra il 16 e il 17 di gennaio. La festa incomincia la sera del 16 alle 18,00 con l'accensione dei due "torcioni", torce in legno di quercia alte oltre 5 metri che arderanno tutta la notte.
Contemporaneamente in diverse case del paese allestite per l'occasione con arance e icone del santo viene posta sul fuoco la "cottora", un enorme pentola nella quale viene messo a bollire parte del mais raccolto durante l'anno. La sera viene preparata la "pizza roscia", una pizza cotta sotto la cenere composta da un impasto di farina di grano e di mais, condita con salsicce ventresca e cavolo ripassato in padella. Alle 21 una fiaccolata con fisarmoniche e cantanti che intonano la canzone del santo accompagna il parroco del paese a benedire le case ove, sopra il fuoco del camino, fuma per tutta la notte la cottora. Chiunque entra nella cottora, fa gli auguri alla famiglia che la gestisce e gli viene offerto vino, companatico, mais bollito condito con olio e peperoncino, e dolci. Per tutta la notte, fino al mattino, il paese è animato da gente che canta, suona e gira di cottora in cottora. Alle cinque del mattino del 17, spari annunciano la sfilata delle conche "rescagnate", si tratta di conche in rame, una volta usate per attingere l'acqua alla fonte, che addobbate con luci, piccole statue e scene di vita contadina, vengono portate in sfilata da giovani del paese vestiti nei tradizionali costumi popolari di festa. Alle sette incomincia la santa messa e viene distribuito il mais benedetto bollito delle cottore per distribuirlo agli animali domestici. La festa si conclude il pomeriggio con i classici giochi popolari.
Sempre in Abruzzo, è da ricordare la rievocazione de "Lu Sant'Andonie" che si svolge ogni anno a Villa San Giovanni di Rosciano, nel campagne del pescarese, a cura della locale Associazione culturale La Panarda. Nel pomeriggio del sabato precedente al 17 gennaio sul sagrato della chiesa parrocchiale si ripropone la sacra paraliturgia per la benedizione degli animali e dei prodotti della terra, mentre in serata, nella piazza principale del paese, attorno a un grande fuoco si esibiscono gruppi di teatranti popolari rievocanti le scene de "Le tentazioni di Sant'Antonio", con canti e poesie dialettali sul Santo e sulle tradizioni contadine del periodo invernale. Al termine, porchetta, salsicce e vino per tutti gli intervenuti.
Ancora in Abruzzo, a Lettomanoppello si rievoca ogni anno "lu Sant'Andonije" che è una rappresentazione sacra della vita del santo composta e musicata da un poeta dialettale lettese (di Lettomanoppello), il Prof. Gustavo De Rentiis, scomparso nel 1994. Si tratta di una vera e propria storia sacra (a differenza delle altre rappresentazioni abruzzesi a volte goliardiche) che vede la partecipazione degli eremiti, di Sant'Antonio Abate, di due angeli e di due demoni che dopo alcune tentazioni agli anacoreti vengono cacciati all'inferno, grazie alla preghiera.
a Scanno (Aq), il 17 gennaio viene festeggiato Sant'Antonio Abate con l'appellativo di Barone, dopo la Santa Messa solenne celebrata nella chiesa dedicata al Santo, viene benedetta una tipica minestra locale "Le sagne con la ricotta", una pietanza distribuita anticamente ai poveri del paese. Essa è formata da una pasta a forma di striscioline condita con ricotta, lardo ecc. Anticamente subito dopo la festa di Sant'Antonio Abate venivano dichiarati aperti i festeggiamenti per il Carnevale.
A Offida (AP) la festività di "Sant'Antoniə" il 17 gennaio sancisce l'inizio del periodo carnascialesco. Intonando "Sant'Antoniə, Sant'Antoniə, lu n'mich' d' lu d'mòniə" (Sant'Antonio, Sant'Antonio, il nemico del demonio) alcuni gruppi folkloristici si riuniscono, girando per il paese e omaggiando il santo tanto caro alla tradizione rurale ascolana.
La festa di Sant'Antonio Abate è molto sentita a Colli a Volturno (provincia di Isernia), dove il 16 gennaio le case del paese vengono visitate da gruppi di tredici questuanti che, percorrendo le strade del paese e delle frazioni, sotto le sembianze di monaci, intonano un antico canto in onore del Santo eremita.  I figuranti interpretano la persona del Sant'Antonio, in groppa a un asino, e di altri dodici monaci rievocando la "cerchia" ossia la questua di porta in porta con la quale tradizionalmente gli appartenenti ai movimenti pauperistico-religiosi traevano sostentamento. Alle capacità d'interpretazione dei tredici attori, i quali accompagnano con il suono di semplici strumenti la recita, è affidato gran parte del risultato scenico della rappresentazione, così come la possibilità di trasformarla in una "drammatizzazione buffa". Finita la lunga questua, i diversi gruppi raggiungono il falò, dove i festeggiamenti si protraggono fino a tarda notte.
A Tufara, un paesino al confine tra Molise e Puglia, la notte tra il 16 e 17 gennaio vengono accesi dei grandi falo' dedicati al santo e vengono chiamati i Fuochi di sant' Andone. È una festa molto sentita all'interno del paese.
Di grande importanza la festa di Sant'Antonio abate che si svolge la domenica più vicina al 17 gennaio a Monterotondo e a Mentana due paesi alle porte di Roma. La festa è organizzata dalla Pia Unione. Ogni anno una famiglia Monterotondese e una mentanese ospitano le statue del Santo nella propria abitazione e la terranno aperta alle visite dei devoti. La domenica in cui si festeggia Sant'Antonio la statua viene prelevata dalla casa in cui si è trovata per l'intero anno e viene portata per tutte le chiese del paese. Tale rito si svolge a cavallo: aprono la cavalcata tre cavalli con in sella al centro chi ospiterà da quel giorno per un anno intero la statua del Santo, a destra e a sinistra chi lo ha ospitato l'anno precedente e chi lo ospiterà l'anno successivo; seguono una schiera di cavalli tutti bardati con fiori e altri addobbi, infine la carrozza con sopra la banda del paese che suona delle musiche specifiche per l'occasione. Quando il Santo arriva a una chiesa il parroco di questa esce sul vestibolo e dà la benedizione agli animali. La sera si svolge la Torciata, dove, in processione, si accompagna il Santo dalla Cattedrale del paese alla nuova abitazione che lo ospiterà. Aprono la processione i torciari (coloro che portano le torce) che canteranno e balleranno durante tutto il percorso e la chiude il Santo con la banda. Durante questa giornata gli abitanti usano portare un gilet nero, una camicia bianca e un cappello da carrettiere double face: nero durante la mattina dove la festa è prettamente religiosa e rosso la sera dove festa diventa più mondana; il cappello ritorna nero quando il Santo entra nella nuova casa. La torciata è conclusa dai fuochi d'artificio con la visita al Santo nella nuova abitazione.
Un'altra notevole manifestazione è la "Festa dei Ceri" dove Sant'Antonio viene trasportato a spalla insieme ad altri due santi (Sant'Ubaldo, Patrono della città e San Giorgio) fino alla cima dal monte. La festa si tiene a Gubbio (PG) il 15 maggio.
A Varese, nel rione della Motta, la festa in onore del Santo si svolge tra il 16 e il 17 gennaio. La sera del 16 di gennaio, nella piazza antistante il sagrato della Chiesa della Motta, dedicata appunto al Santo, si tiene il tradizionale "falò di sant'Antonio" a cura dell'associazione dell'associazione dei "Monelli della Motta"; il mattino del 17 all'interno della medesima chiesa si tiene la benedizione degli animali e, da qualche anno, sul sagrato, il lancio dei palloncini da parte dei bambini delle scuole elementari della città.
A Napoli, "sant'Antuono" viene festeggiato durante la benedizione degli animali con un falò acceso al di fuori della sua antica chiesa.
A Lonato del Garda (Bs), pur non essento sant'Antonio abate il patrono della città, è festeggiato con una Fiera secolare che è l'appuntamento più importante dell'anno e che ha il momento più significativo nella benedizione degli animali sul sagrato della chiesa dedicata al Santo. In suo onore viene anche disputato il Palio delle numerose contrade del Comune. Il dolce tipico della festa è la ciambella (chisöl) che, secondo la tradizione, come condimento contiene strutto di maiale.
A Troina (En) sant'Antonio abate viene festeggiato con due feste durante l'anno, la festa liturgica che si svolge il 17 gennaio con i "Pagghiara" enormi falò che vengono eretti in tutti i quartieri del paese e dove si allestiscono tavolate con molte leccornie tipiche del paese che vengono offerte alle persone che visitano i falò. La seconda festa, con solenne processione del fercolo e della Reliquia di sant'Antonio abate, si svolge nella seconda settimana di luglio con la partecipazione di molte Confraternite di sant'Antonio abate di altri paesi limitrofi.
A San Marco in Lamis (Foggia), presso la parrocchia a lui intitolata, dopo la celebrazione vespertina sul sagrato della Chiesa vi è la benedizione degli animali domestici. Secondo antica tradizione la festa di sant'Antonio abate segna l'inizio del Carnevale. Da qui un detto: "a sant'Antonio maschere e suoni".
A Filattiera (MS) Nella sera del 16 gennaio si celebra la festa di S. Antonio Abate. Come oramai da tradizione alle ore 18,00 dopo la funzione religiosa e la processione del Santo con il tocco della prima campana si procede con l'accensione dei fuochi disposti nelle località comunali della "Porta" e in loc. "Volpino". Nel centro storico, alla "Porta", accanto al castello malaspianiano all'ingresso del borgo, i filattieresi si riuniscono per festeggiare goliardicamente il santo, tutti intorno al fuoco a cuocere salsicce e costine con canti e balli in compagnia di buon vino. Secondo una leggenda la notte del 16 gennaio gli animali acquisiscono la facoltà di parlare. Durante questo evento i contadini si tenevano lontani dalle stalle, perché udire gli animali conversare era segno di cattivo auspicio. Tutt'oggi i contadini prendono un tizzone ardente e lo pongono nelle stalle a protezione del bestiame.
In varie località della Sardegna si svolge la festa di Sant'Antoni 'e su fogu con l'allestimento di varie tipologie di falò da bruciare in onore del santo.
In alcuni centri (come Mamoiada e Ottana, nei dintorni di Nuoro) la festa è l'occasione nel quale si inaugura il carnevale, con la prima uscita delle maschere tradizionali.
S. Athanasius. Vita di Antonio. introduzione di Christine Mohrmann, testo critico e commento a cura di G. J. M. Bartelink, traduzione di Pietro Citati e Salvatore Lillao. Milano, Fondazione Lorenzo Valla/Arnoldo Mondadori editore, 1998. ISBN 88-04-11183-6
Antonio il Grande. Secondo il vangelo. Le venti lettere di Antonio. Matta el Meskin (a cura di), Comunità di Bose, 1999. ISBN 88-8227-046-7
Luciano Vaccaro, Giuseppe Chiesi, Fabrizio Panzera, Terre del Ticino. Diocesi di Lugano, Editrice La Scuola, Brescia 2003, 32, 70nota, 89, 110, 232, 234-236, 261, 272, 300, 301, 308, 369nota, 414, 416, 437, 449.
Ferrara Orazio. L'ordine cavalleresco medievale del “Fuoco Sacro” (Cavalieri e ospitalieri nel nome di Sant'Antonio Abate) – in Santini et Similia, Anno X, nº 39, 2005.
Traduzione di Evagrio: P.H.E. Bertrand, Die Evagriusübersetzung der Vita Antonii: Rezeption - Überlieferung - Edition. Unter besonderer Berücksichtigung der Vitas Patrum-Tradition. Utrecht 2005 [dissertation] [testo critico e commento: http://igitur-archive.library.uu.nl/dissertations/2006-0221-200251/index.htm]
L. Fenelli, Dall'eremo alla stalla. Storia di sant'Antonio abate e del suo culto, Roma-Bari 2001. ISBN 978-88-420-9705-1
 Confraternita Sant'Antonio Abate di Troina - Sito ufficiale della Confraternita di Sant'Antonio Abate di Troina con la storia e vita del Santo, su confraternitasantantonioabatetroina.it.
Salvation Run è una serie limitata di sette numeri pubblicata dalla DC Comics tra il 2007 e il 2008, che fu progettata per collegarsi agli eventi della serie Crisi finale del 2008.
La premessa della serie, che si basò su un'idea di George R. R. Martin, è che la maggior parte dei super criminali dell'Universo DC - sia i più grandi (come il Joker e Lex Luthor) che quelli di nuova generazione e più oscuri (come Vandal Savage e Crazy Quilt) - furono catturati dalla Suicide Squad e imprigionati su un pianeta lontano. La storia vide i criminali dividersi in alleanze per cercare di evadere dalla loro prigione, o scegliere di governare il pianeta "Salvation" su cui furono portati. Bill Willingham la cominciò come scrittore, ma dovette passare il progetto a Sturges dopo soli tre numeri (di sette proposti) a causa di una malattia. Il primo numero fu pubblicato nel novembre 2007.
I personaggi principali nella miniserie inclusero l'arci nemico di Superman, Lex Luthor, l'arci nemico di Batman, il Joker, i "Nemici" che solitamente si battevano contro Flash (Heat Wave, Capitan Cold, Mago del Tempo, Abra Kadabra e Mirror Master), e altri eroi moralmente ambigui come la figlia di Vandal Savage, Scandal e l'occasionale amante di Batman, Catwoman. Questa miniserie fu connessa anche ad altre serie come in Countdown a Crisi Finale (che vide la continuazione dell'evasione del Pifferaio e di Trickster), Outsiders, Catwoman, Checkmate e Justice League of America.
Dopo gli eventi della furia di Black Adam in World War III, l'attacco delle Amazzoni agli Stati Uniti d'America, l'assassinio di Flash (Bart Allen), e l'attacco della Lega dell'ingiustizia al matrimonio di Freccia Verde e Black Canary, fu messo in atto un programma segreto sponsorizzato dal governo per combattere la crescente minaccia dei metaumani. Avviato per Ordine Esecutivo del Presidente degli Stati Uniti d'America e portato avanti dal capo della Task Force X, Amanda Waller, e dalla Suicide Squad, lo scopo del programma era di catturare i super criminali di tutto il mondo ed esiliarli permanentemente sul lontano pianeta "Salvation" via Boomdotto - inclusi numerosi membri della Suicide Squad una volta che non sarebbero più stati utili (come Bane e Deadshot). Secondo Flag, ai prigionieri non sarebbero stati forniti né provviste né equipaggiamenti per la sopravvivenza, poiché questo avrebbe reso il governo responsabile per loro, e una volta fuori mondo, non sarebbero più stati una responsabilità della Terra. Il pianeta scelto fu Cygnus 4019: un pianeta che si supponeva fosse pacifico. Tuttavia, si dimostrò essere un "pianeta d'addestramento" per i Nuovi Dei di Apokolips, in cui Desaad era addetto alla sorveglianza. Un numero collegato alla serie contraddisse questa informazione; la Justice League of America fece visita a questo pianeta per investigare e scoprì che il pianeta era deserto - i criminali erano stati inviati dal Boomdotto in un pianeta del tutto diverso.
Essendo giunti sul nuovo pianeta per primi, i Nemici di Flash (Abra Kadabra, Capitan Cold, Mirror Master, Heat Wave e il Mago del Tempo) furono anche i primi a scoprire che il pianeta sembrava costruito per uccidere ogni visitatore. Il pianeta era abitato da numerose specie biologiche che attaccavano costantemente. Quando giunsero dai pigmei locali, Abra Kadabra capì che erano intelligenti e fu in grado di decifrare il loro linguaggio abbastanza da venire a sapere della "Zona Sicura", un "distretto lungo un miglio dove tutti i pericoli erano stati disarmati dagli dei delle stelle", così i Nemici andarono a cercarla. Durante il loro viaggio, sentirono il suono di un secondo Boomdotto e decisero di tornare indietro, e da questo Boomdotto uscirono Black Spider III, Cheetah III, Clayface, Effigy, Girder, Hammer e Sickle, Hyena, Joker, Kid Karnevil, Killer Croc, Killer Frost II, Mammoth, Mister Freeze, Mister Terrible, Phobia, Psimon, Rock, Shimmer, Shrapnel, Sonar II, Tapeworm, e Tremor (dei Superior Five). Per un breve periodo, cercarono di affermare la loro leadership sul secondo gruppo per virtù della loro esperienza.
I Body Doubles, Hellhound, Iron Cross, Manticora, Meanstreak, Metallo, Rag Doll, Skorpio, e Pozzo di Catrame finirono per battersi contro alcune bestie robotiche selvagge dove Hellhound fu ferito. Nonostante il loro piano di lasciarli morire, gli altri criminali portarono Hellhound con loro solo per poterlo dare in pasto a un gruppo di "leoni-lucertola" cacciatori. Tornati al campo, Kid Karnevil disse al Joker che lo aveva visto e che il suo piano era di sorpassarlo uccidendolo quando meno se l'aspettava. Psimon fece udire la sua forte voce a tutti i suoi colleghi in cui affermava di avere un piano per far sopravvivere tutti come una società, e addirittura creando una civiltà che sarebbe durata per generazioni, richiedendo però le donne servissero come sforna-bambini, e che la fuga dal pianeta era un'idea abbandonata. Questa proposta venne accolta con disdegno da molti, soprattutto dalle donne, tutto ciò finché il Joker inavvertitamente andò verso di lui e lo uccise colpendolo violentemente alla testa con una pietra. A Belle Reve, la Suicide Squad stava per deportare Lex Luthor, Blockbuster, Catwoman e Chemo. Rick Flag Jr. chiuse il trasporto del Boomdotto con Bane e Deadshot ancora all'interno e disse loro che non erano più necessari alla Squad. Quando Flag disse a Deadshot che era troppo instabile per rimanere, Floyd lo uccise e decise di trovare un modo per tornare sulla Terra. Una volta sul pianeta, Luthor comandò immediatamente l'attenzione dell'interno corpo di super criminali, dicendo che intendeva guidarli. Fece un discorso sulla verità, la giustizia e lo stile di vita americano, e spiegò di come avrebbero dovuto costruire il loro Boomdotto se volevano tornare, dove avrebbero potuto uccidere tutti quelli che li avevano mandati li. Anche se inizialmente lo schernirono per questo piano, alla fine furono tutti convinti e si misero volentieri al lavoro.
I criminali si combattevano ferocemente tra di loro, nonostante alcuni mediatori. Lex Luthor annunciò al gruppo che lui, il Dottor Sivana, il Professor Ivo e il Generale Immortus escogitarono un modo per abbandonare la roccia. Mentre parlava, il Joker annunciò a voce alta la sua sfiducia nei confronti della leadership di Luthor, infastidito che tutti gli avessero dato retta senza prima aver ascoltato il suo piano. Joker chiese perché mai avrebbero dovuto rispettare una qualsiasi autorità lassù, quando non la accettavano sulla Terra. Mentre discutevano una creatura mostruosa simile al Kraken attaccò il campo, e Joker e Gorilla Grodd usarono Chemo per ucciderla. Joker si proclamò un umile eroe del popolo, e denunciò Luthor, paragonandolo all'aristocrazia. Ci fu uno scontro ancora più grande, tra quelli leali a Luthor e quelli che preferivano il Joker, nel frattempo demolendo il campo. Decidendo che stava andando fuori mano, Gorilla Gordd utilizzò i suoi poteri telepatici per calmarli tutti, e lui e il Joker se ne andarono per fondare un campo tutto loro con quelli che erano d'accordo con le loro idee. Con loro portarono una grande porzione della popolazione. Mentre se ne andavano, Dottor Sivana si lamentò irosamente con Luthor per quella situazione, alché Luthor spiegò che sapeva che ci sarebbe stato un ammutinamento e che aveva chiesto a Iron Cross di minacciare il Joker. Il suo piano, che credeva essere un successo, era di liberarsi simultaneamente di tutti i membri indegni del campo che si sarebbero seduti a sperperare le risorse, e creare un nemico comune come mezzo motivazionale che avrebbe spinto tutti quelli rimasti con loro a combattere. Dopo il caos, Blockbuster III lasciò il campo per un po' di solitudine nel mezzo del bosco, e si trasformò in Martian Manhunter. Rivelò di essere stato inviato li per osservare i criminali, e stava facendo rapporto ad un gruppo sconosciuto attraverso un comunicatore.
Catwoman spiò Martian Manhunter nei boschi, scoprendo il suo segreto. Scoprì che Martian Manhunter stava facendo rapporto a Batman con il suo comunicatore, anche se non sapeva se Batman avrebbe potuto ricevere da così lontano. Intanto Luthor stava cercando di scemare le tensioni nel suo campo, questa volta tra i Body Doubles e gli ex membri della Suicide Squad Bane e Deadshot. Questa sfiducia era stata creata dal ruolo che ebbero nella deportazione fino a Salvation, ma dimostrando di fidarsi di loro, Luthor assunse Bane e Deadshot come guardie del corpo personali offrendo un milione di dollari a ognuno nel momento in cui sarebbero tornati a casa. Le tensioni erano ancora maggiori nel campo del Joker, in quanto Joker si dimostrò un leader irresponsabile e inefficace se non addirittura temuto. Fu attaccato da Bolt, arrabbiato dalla mancanza di cibo nel campo, ma questa piccola insurrezione fu arrestata da Kid Karnevil. Brain e Monsieur Mallah arrivarono al campo del Joker e chiesero a Grodd di parlare con lui lontani dal campo. Mallah disse a Grodd che come compagno gorilla, in quanto re della foresta, avrebbero dovuto allearsi., e che sicuramente attraverso la loro forza combinata sarebbero stati in grado di governare l'intero posto da soli. Grodd rise delle parole di Mallah considerandolo "un assurdo esperimento scientifico", paragonandolo a "una figlio degno di Gorilla City". Monsieru Mallah colpì Gorilla Grodd e lo definì una bestia, facendolo arrabbiare e spingendolo quasi a ucciderlo. Anche se Mallah aveva una pistola, e sparò a Grodd diverse volte, Grodd ebbe comunque la meglio, e stava per uccidere Mallah fino a che Brain non intervenne, pregandolo di salvargli la vita. Pensandoci meglio, Grodd prese Brain e lo uso per picchiare Mallah a morte, infrangendo intanto il guscio protettivo di Brain, uccidendo anche lui. Prima di esalare l'ultimo respiro, Mallah disse che sarebbe morto felice, in quanto lui e Brain sarebbero stati in grado di stare insieme per sempre. Poco dopo, dopo aver ammirato il suo lavoro e aver ammesso il suo rispetto per Grodd, Joker lo spinse giù da un burrone facendolo finire in un burrone profondo e roccioso, perché odiava "condividere". Dopo di ciò, su parti separate del pianeta, Vandal Savage e quattro altre donne stavano lavorando da sole nella natura selvaggia. Vandal spiegò perché credeva che i campi di Luthor e del Joker sarebbero entrambi crollati su se stessi, e quindi mostrò alle signore di averle portate nella "zona sicura", un bellissimo paradiso collocato sulla sommità di una collina.
Joker guidò il suo campo a quello di Luthor per una razzia di provviste durante la notte. Durante il raid, Catwoman fu scoperta a spiare attraverso gli alberi, portando sospetti su se stessa come spia "buona". Per provare la sua innocenza e calmare le acque, fece scoprire "Blockbuster" come Martian Manhunter, avendolo visto cambiare poco prima. Questo fece sì che i criminali lo attaccassero velocemente e lo sconfissero. Dopo la scoperta dei criminali sul pianeta, Desaad pianificò di eliminare i criminali più deboli e addestrare i migliori per uno scopo incerto.
Una settimana più tardi, Heat Wave teneva Martian Manhunter in una gabbia infuocata, mentre Capitan Cold, Hyena e Killer Croc parlavano di cosa ne avrebbero fatto. Quando Killer Croc suggerì di mangiarlo, Capitan Cold e Heat Wave si dimostrarono d'accordo, ma Luthor disse loro di non alzare un dito su di lui. Successivamente, Tuono e Fulmine arrivarono per portare del cibo a Manhunter, e quando si offrirono di aiutarlo, Bane li attaccò. Nonostante fosse stato mandato in shock da Fulmine, Bane li sconfisse entrambi una volta che Luthor fu arrivato. Mentre gli animi cominciarono a scaldarsi, Joker cominciò a discutere e ridicolizzare la leadership di Luthor, portandoli a combattere. Dopo che Luthor rimproverò e provocò il Joker, naturalmente quest'ultimo gli diede uno schiaffo sul volto. Nel campo di Vandal Savage, le tensioni crebbero tra Savage e le donne che portò con sé, in quanto a ognuna di loro aveva promesso un futuro al suo fianco come regina. Le signore, che intanto litigavano, erano ignare della promessa che Savage aveva fatto agli altri. Tornati al campo principale, Luthor e il Joker si prepararono a un combattimento corpo a corpo tra di loro, una sfida che avrebbe determinato chi dei due sarebbe stato il leader supremo. Il combattimento fu lungo e sanguinoso, e anche se Luthor ebbe senza dubbio il sopravvento, alla fine vinse il Joker a causa della sua completa e bizzarra intolleranza al dolore. Mentre il combattimento giunse alla fine, si scoprì che mentre tutte le guardie di frontiera si godevano il combattimento, non solo misero in allarme una certa quantità di protettori del pianeta sulla superficie, ma ci fu anche una massiccia invasione dei Parademoni attraverso un Boomdotto. Durante questo attacco, i Parademoni uccisero Hyena.
Mentre l'attacco dei Parademoni continuava, uno di loro pugnalò Brutale. I criminali sconfissero i Parademoni, ma Lex Luthor ipotizzò correttamente che questa era solo la prima ondata di Parademoni. Catwoman mise Luthor al corrente del campo di Savage e li condusse tutti li, dove Luthor lo convinse ad aiutarli a completare il suo dispositivo di teletrasporto e ritornare tutti a casa. Gorilla Grodd (sopravvissuto alla caduta e ora lavorando con Savage) si riunì al gruppo, e tentò di assassinare il Joker per aver cercato di ucciderlo. Furono però interrotti da un'altra pattuglia di Parademoni che furono velocemente sconfitti dopo che qualcuno di loro ebbe a che fare con il Generale Immortus e Solomon Grundy. Con l'ultimazione della macchina, i criminali tornarono sulla Terra. Luthor se ne andò per ultimo, rivelando di aver usato Heartmonger (degli Aryan Brigades), Tuono e Fulmine, Plasmus, Neutron e Warp per dargli potenza. Prima di andarsene, disse ai Parademoni "Io vinco! Avete sentito? IO VI BATTO! TUTTI VOI!". Una volta che fu partito, il teletrasporto esplose, uccidendo i Parademoni. La storia si chiuse con Capitan Cold che descriveva la mentalità dei criminali, e di come avevano fatto il possibile per sopravvivere. La vista quindi si spostò sul pianeta, dove ci fu la distruzione della "zona sicura" e l'incendio dei campi.
Heatmonger (degli Aryan Brigade) - Presumibilmente ucciso quando il teletrasporto di Luthor si auto distrusse.
In Justice League of America n. 21, si scoprì che Martian Manhunter era ancora imprigionato nella sua gabbia infuocata quando i criminali lasciarono il pianeta. Fu però liberato quando Libra convocò un Boomdotto per sé per volere di Fiamma Umana.
Metallo ricomparve nella Società segreta dei super criminali di Libra, presumibilmente ricostruito. Brutale ricomparve nella serie dedicata ai Segreti Sei. Il Generale Immortus comparve del tutto vivo in Final Crisis Aftermath: Run, ma fece riferimento a una sua morte apparente come a una esperienza quasi mortale.
Ignazio Moser (Trento, 14 luglio 1992) è un ex ciclista su strada e personaggio televisivo italiano.
È figlio di Francesco Moser, nipote di Diego, Aldo ed Enzo e cugino di Moreno, tutti ciclisti professionisti.
Segue fin da piccolo le orme del padre, e nelle categorie Allievi e Juniores gareggia con l'US Montecorona di Giovo. Il 25 agosto 2010 vince il titolo italiano nell'inseguimento individuale juniores ai campionati italiani di ciclismo a Mori battendo in finale Paolo Simion.Nel 2011 debutta tra i Dilettanti Elite/Under-23 con il team bresciano Lucchini-Maniva Ski, e nel 2012 passa alla trevigiana Trevigiani-Dynamon-Bottoli; in due anni vince due corse del calendario nazionale, la Piccola Coppa Agostoni e il Gran Premio Polverini Arredamenti.
Nel 2013 passa alla BMC Development, squadra Under-23 affiliata al team World Tour statunitense BMC Racing Team. In stagione vince la medaglia di bronzo nell'inseguimento a squadre ai Campionati europei su pista in Lituania, e nel 2013 è componente del quartetto italiano che conclude al nono posto nella gara di inseguimento a squadre ai campionati del mondo su pista di Minsk. Il 25 agosto 2013 ottiene la prima vittoria internazionale su strada, in Giappone, alla Shimano Suzuka Road Race sul circuito di Suzuka.Nel 2014 vince il Memorial Lorenzo Mola a Botticino e la sesta tappa del Tour de la Guadeloupe, gara valida per il calendario UCI America Tour. Nonostante i risultati, a fine anno matura la decisione di ritirarsi e dedicarsi all'azienda vitivinicola di famiglia fondata dal padre fra Trento, Gardolo di Mezzo e Palù di Giovo. Si è poi appassionato ad un'innovativa disciplina relativa al mondo del ciclismo, lo scatto fisso, ottenendo discreti risultati.
Dopo aver debuttato in televisione come opinionista del Giro d'Italia 2017 nella trasmissione di Rai 2 La grande corsa, l'11 settembre 2017 entra nella casa del Grande Fratello Vip come concorrente del programma condotto da Ilary Blasi su Canale 5. Viene eliminato in semifinale dopo essere andato in nomination con Cristiano Malgioglio.
2011 (Lucchini-Maniva Ski, una vittoria)Piccola Coppa Agostoni2012 (Trevigiani-Dynamon-Bottoli, una vittoria)Gran Premio Polverini Arredamenti2013 (BMC Development Team, una vittoria)Shimano Suzuka Road Race2014 (BMC Development Team, due vittorie)Memorial Lorenzo Mola
Il BMW 003 (designazione ufficiale RLM BMW 109-003) era un motore aeronautico turbogetto a compressore assiale prodotto dall'azienda tedesca BMW Flugmotorenbau GmbH durante il periodo della seconda guerra mondiale.
Indipendentemente dalle esperienze di Frank Whittle che negli anni trenta in Inghilterra portava avanti lo studio di un motore turbogetto dotato di compressore centrifugo (il Power Jets WU), in Germania, nel 1931, Hermann Östrich descrisse in un report per la DVL le promettenti prospettive nell'uso di un motore a turbina per la propulsione aerea. Il professor Herbert Wagner dell'università di Berlino fu il primo, nel 1934, a concepire l'uso di un motore a turbina a flusso interamente assiale per muovere un'elica.In seguito alla dimostrazione di Hans von Ohain della sua turbina a flusso centrifugo Heinkel HeS 3, nel 1939 il Ministero dell'Aria del Reich (in tedesco Reichsluftfahrtministerium o RLM) spronò i produttori di motori aeronautici tedeschi ad iniziare programmi di sviluppo di motori a getto che avessero spinte dell'ordine di 19,6 kN per m2 di superficie frontale in modo da ridurre la resistenza aerodinamica delle gondole del motore. Questo requisito era particolarmente arduo da superare utilizzando compressori centrifughi, ragion per cui si preferì utilizzare compressori a flusso assiale multistadio che, al costo di una maggiore lunghezza, potevano garantire alti rapporti spinta-sezione frontale.Il BMW 003 iniziò ad essere sviluppato presso la Brandenburgische Motorenwerke (nota come "Bramo") sotto la direzione di Hermann Östrich e gli fu assegnata da parte dell'RLM la denominazione di 109-003 (usando il prefisso "109-" comune a tutti i progetti di motori a reazione (endoreattori o esoreattori che fossero). La Bramo stava anche sviluppando un altro turbogetto, il 109-002. Nel 1939, la BMW acquisì la Bramo, e con essa i progetti dei nuovi motori. Il 109-002 prevedeva un sofisticato compressore assiale a stadi contro-rotanti, disegnato per attutire gli effetti giroscopici e aumentare la compattezza del motore, ma fu abbandonato per il progetto più semplice, che aveva già dimostrato di essere abbastanza problematico di suo.
Lo sviluppo del BMW 003 iniziò prima del progetto dello Junkers Jumo 004, ma il susseguirsi di problemi nella fase di sviluppo preliminare portarono allo slittamento della produzione e all'utilizzo dello Jumo sugli aerei cui era originariamente destinato il motore BMW.
Il caso più famoso fu quello del Messerschmitt Me 262 (su cui venne usato solo per i prototipi della serie V e nei due aerei sperimentali A-1b), così come per l'Arado Ar 234 e l'Horten Ho 229.  Il primo aereo di produzione ad usare il BMW 003 fu l'Heinkel He 162, seguito dalle versioni quadrimotore dell'Arado Ar 234.
In tutto furono costruiti in Germania circa 500 esemplari di BMW 003, ma molti meno furono quelli effettivamente installati a bordo di aerei. Questo modello fu anche la base di partenza dei turbogetti sviluppati in Giappone durante la guerra e, al termine della stessa, in Unione Sovietica e Francia.
Il compressore a 7 stadi del BMW 003 si basava sugli studi condotti presso l'Aerodynamische Versuchsanstalt (AVA, in italiano Laboratorio di Ricerca Aerodinamica), di Gottinga nel 1938. La prima versione di questo compressore prevedeva solamente sei stadi per realizzare un rapporto di compressione di 2,9:1 ma le prime applicazioni pratiche mostrarono la necessità di un settimo stadio e l'aumento della portata del 30% per ottenere la spinta di progetto.
Le palette del compressore erano costruite per estrusione utilizzando leghe di magnesio. Il processo produttivo era, all'inizio, poco curato e solo in seguito ai problemi relativi alle vibrazioni delle palette del primo stadio dovuti all'interferenza aerodinamica dei supporti anteriori del carter (e conseguenti ritardi nello sviluppo del propulsore) si comprese la necessità di metodologie costruttive più precise e ripetibili.
A differenza del compressore e della turbina, per i quali ci si basò in parte su studi preesistenti, per la camera di combustione del BMW 003 si partì da zero. Sin dalla prima configurazione era presente una camera di combustione anulare in cui erano disposti 16 atomizzatori di combustibile. All'inizio questi spruzzavano il carburante su una piastra ceramica traforata riscaldata dalla combustione che assicurava sia una superficie per l'evaporazione del combustibile che una zona di ricircolo immediatamente a valle dove la fiamma poteva essere stabilmente "ancorata".Questa configurazione fu ben presto modificata per risolvere i problemi di instabilità della fiamma alle basse portate di aria e le fratture delle piastre ceramiche. L'evoluzione successiva prevedeva l'uso di piastre in acciaio e iniettori di carburante che lo spruzzavano controcorrente, ma solo con l'introduzione di deflettori conici che inducevano nel flusso di aria primario un vortice attorno a ciascun iniettore (che di nuovo spruzzavano nel verso della corrente) si riuscì a stabilizzare la fiamma nella zona di combustione.Il flusso di diluizione, necessario al raffreddamento delle pareti del combustore e all'abbassamento della temperatura dei gas di scarico prima dell'ingresso in turbina, era fatto scorrere esternamente alla sezione della camera di combustione in cui era mantenuta la fiamma per poi convogliarlo all'interno della stessa mediante 40 condotti a lama posti sul rivestimento (liner) esterno della camera di combustione alternati ad altri 40 posti sul rivestimento interno, risultando in una successione di strati di aria di diluizione con quelli dei prodotti di combustione.
Dai modelli preliminari del motore furono ricavati i requisiti di progetto che la turbina avrebbe dovuto sostenere. Tra questi una temperatura in ingresso di circa 800 °C, una grande portata con un basso diametro del motore, il minor numero di stadi (preferibilmente uno solo) e la massima efficienza possibile.La BMW decise (per ragioni di resistenza meccanica e diametro del motore) di fissare in 250 m/s la velocità media circonferenziale delle palette della turbina, che portava a 9000 giri al minuto (in seguito 9500) la velocità del compressore. Fin dall'inizio furono impiegate palette cave, con profili a pressione costante, costruite saldando insieme due metà, che però mostrarono problemi di fratture. Si passò quindi a palette forgiate che incrementarono la vita operativa a 200 ore. In seguito, per ragioni pratiche, si ritornò alla costruzione di palette formate a partire da un foglio di metallo, inspessendone le radici e migliorandone così l'affidabilità.L'aria di raffreddamento delle palette era meno del 2% di quella totale trattata dal motore e consentiva una temperatura dei gas in ingresso in turbina di 777 °C e di una media di 697 °C per i gas che investivano le palette rotoriche. Le temperature erano ricavate puntando manualmente un pirometro attraverso l'ugello di scarico.
Il motore fu provato al banco la prima volta nell'agosto del 1940, ma sviluppò meno della metà della spinta prevista (2,5 kN invece di 6,3 kN). Volò per la prima volta a metà del 1941, montato sotto la fusoliera di un Messerschmitt Bf 110, ma i problemi di sviluppo continuavano ed il Me 262 (primo aereo che avrebbe dovuto installare il nuovo motore) fu costretto ad installare un motore a pistoni convenzionale (lo Junkers Jumo 210) per i test in volo. Solo nel novembre del 1941 il Me 262 decollò con i motori BMW (che smisero entrambi di funzionare in volo) finendo costretto ad atterrare con l'ausilio del solo motore a pistoni che, per precauzione, era stato lasciato installato.
I motori BMW furono quindi scartati per l'uso sul Me 262, ad eccezione di due velivoli sperimentali noti come Me 262 A-1b. La versione Me 262 A-1a fu riprogettata per usare il concorrente Junkers Jumo 004 il cui peso maggiore comportò un incremento dell'angolo di freccia delle ali per correggere la posizione del baricentro. I lavori sullo 003 comunque continuarono, e alla fine del 1942 fu migliorato nelle prestazioni e nell'affidabilità. Il nuovo motore fu provato in volo su un Junkers Ju 88 nell'ottobre del 1943 ed entrò in produzione nell'agosto del 1944, in tempo per l'He 162. La versione "E", specifica per questo velivolo, prevedeva gli attacchi ventrali in modo da poter essere installato sulla parte superiore della fusoliera dell'aeromobile.
L'ultima versione (la "R") prevedeva l'aggiunta di un piccolo motore a razzo (BMW 109-718, da 9,8 kN di spinta) nella parte posteriore del motore da utilizzarsi per decolli da piste corte. Fu provato in questa configurazione, con notevoli problemi di affidabilità, su singoli prototipi di Me 262 (Me 262 C-2b Heimatschützer II), e di He 162 (He 162 E) nel marzo del 1945.
Il BMW-003 avrebbe dovuto essere esportato in Giappone, ma esemplari funzionanti non furono mai effettivamente consegnati. Gli ingegneri nipponici, però, sulla base di foto e disegni del motore riuscirono a costruire una versione locale del turbogetto, l'Ishikawajima Ne-20.
Alla fine del conflitto mondiale, due esemplari di BMW-003 requisiti dall'Armata Rossa, spinsero il prototipo del primo aereo a reazione dell'Unione Sovietica, il Mikoyan-Gurevich MiG-9. I disegni del progetto dei motori BMW furono presi dalle forze sovietiche nella fabbrica di Basdorf-Zühlsdorf, vicino a Berlino, e da quella vicino a Nordhausen. Uno stabilimento per la costruzione del BMW 003 fu allestito presso la fabbrica statale GAZ 466 (Горьковский Автомобильный Завод, in italiano "Fabbrica Automobilistica di Gorky") a Leningrado, in cui gli esemplari furono prodotti in massa fino al 1947 con la denominazione di RD-20 (dalle iniziali del russo реактивный двигатель, in italiano "motore a reazione").Dopo l'occupazione della Germania da parte degli Alleati, Marcel Dassault aiutò Hermann Östrich a spostarsi dalla zona sotto il controllo statunitense a quella sotto il controllo francese e, dopo un paio d'anni, fu al lavoro presso una divisione della SNECMA (la compagnia statale francese per la produzione di motori aeronautici) per lo sviluppo del motore turbogetto Atar destinato ad essere installato sui caccia Ouragan, Dassault Mirage III e Mystère II.
BMW 003 A-2 - Motore basato sulla versione A-1, ma costruita con materiali reperibili più facilmente. La potenza rimaneva la stessa ed è stato trasferito alla produzione di serie.
BMW 003 D - Versione sperimentale con turbina a doppio stadio e compressore ad otto stadi del compressore da 10,79 kN di spinta
BMW 003 E-2 - Come A-2, ma con attacchi modificati per l'He 162. Il motore poteva generare per 30 secondi una spinta aumentata a 9 kN. Motore di produzione per l'He 162 A2.
BMW 003 R - Una variante del BMW 003A in cui era combinato con un piccolo motore a razzo (il BMW 109-718 ad acido nitrico), che, per tre minuti, poteva fornire una spinta di circa 9,81 kN. Questo motore fu testato sia sul Me 262 che sull'He 162 e avrebbe dovuto equipaggiare anche l'ala volante supersonica Horten Ho XIIIB, che però non andò oltre la fase di progetto.
(EN) Bill Gunston, World Encyclopedia of Aero Engines - 5th edition, Stroud, Gloucestershire, Sutton Publishing Limited, 2006, ISBN 0-7509-4479-X.
(EN) Jane's Fighting Aircraft of World War II, Londra, Studio Editions Ltd, 1989, ISBN 0-517-67964-7.
(EN) Ernst Heinrich Hirschel, Horst Prem,  Gero Madelung, Aeronautical research in Germany: from Lilienthal until today, vol. 147, Bernard & Graefe Verlag, ISBN 978-3-540-40645-7.
(EN) Combined Intelligence Objectives Sub-Committee, Gas Turbine Development by BMW (PDF), 1945, CIOS File XXVI-30.
SkyWork Airlines AG era una compagnia aerea regionale svizzera, attiva dal 1983 al 2018, con sede principale nel comune di Belp, presso l'aeroporto di Berna. Servendo la città di Berna e i suoi dintorni dall'aeroporto Belp offriva principalmente voli di linea verso destinazioni europee. Nel periodo estivo operava anche voli charter.
La SkyWork nasce come scuola di volo presso l'aeroporto di Berna nel 1983, focalizzando le sue attività, dal 1989, sul trasporto di privati come servizio aerotaxi.Nel 2003 la SkyWork acquista il primo Dornier Do 328 e inizia a operare come vettore charter in collaborazione con alcuni tour operator.Nel 2009 inizia a servire la sua prima destinazione di linea sulla tratta Berna-Rotterdam e nel 2010 la compagnia viene ristrutturata sotto la guida dell'amministratore delegato Tomislav Lang, introducendo anche una nuova immagine per la compagnia, divenendo un vettore regionale con riferimento l'aeroporto di Berna, operando voli di linea verso diverse destinazioni europee.Nel 2012 SkyWork Airlines fondò il proprio tour operator, SkyWork Travel, offrendo servizi per la prenotazione di voli e soggiorni vacanze.SkyWork ha cessato le operazioni di volo il 29 agosto 2018 dichiarando bancarotta.
Pianificando un'ulteriore espansione della flotta il CEO della compagnia, Tomislav Lang, ha dichiarato di aver individuato nel Bombardier CSeries l'aeroplano ideale per servire l'aeroporto di Berna, che è caratterizzato da una pista particolarmente corta.
San Niceta il Goto (340 circa – 370) è stato un martire di nazionalità gota la cui memoria liturgica è fissata al 15 settembre, così come riportato nei Menologi e nei Sinassari della Chiesa ortodossa.
Nato sotto il regno dell'imperatore Costantino I, era un uomo nobile e guerriero, convertitosi al cristianesimo con l'evangelizzazione del vescovo dei Goti, Teofilo. Si adoperò in prima linea alla diffusione della fede cristiana. Atanarico, sovrano visigoto e pagano, perseguitò i cristiani per costringerli a ritornare al paganesimo. Il rifiuto di Niceta determinò il suo martirio e fu arso vivo nel 370. Il giorno della morte rimane sconosciuto; il 15 settembre è il giorno della deposizione delle reliquie nella basilica di Mopsuestia, l'attuale Mamistra, nel 375.
Dal Martirologio Romano: «Sulle rive del Danubio, san Niceta il Goto, martire, che fu messo al rogo per la sua fede cattolica per ordine del re ariano Atanarico.» 
In Italia il martire è protettore della cittadina di Melendugno in provincia di Lecce, al quale è dedicata anche l'abbazia di San Niceta del XII secolo. Qui si conserva una reliquia del braccio sinistro. Bisogna sottolineare che in tutto il mondo Melendugno è l'unica cittadina che vanta il patronato di San Niceta il Goto.
L'amor che move il sole e l'altre stelle (Paradiso, XXXIII, v. 145) è l'ultimo verso del Paradiso e della Divina Commedia di Dante Alighieri. 
Dopo la fugace visione di Dio, realizzazione piena del suo itinerarium mentis in Deum (per definirlo con le parole di san Bonaventura), Dante sente che l'Amore "che move il sole e l'altre stelle" sta ormai muovendo anche il suo desiderio e la sua volontà (vv. 142-145). Dante così si riconosce "nella solitudine infinita del solo Dio", collocandosi nella perfezione del moto circolare divino. 
Le stelle, osserva Attilio Momigliano, sono la meta di Dante e per questo motivo ricorrono nel verso finale di ogni cantica della Divina Commedia: una rispondenza che «non è pura simmetria, ma espressione del motivo ideale che corre attraverso il poema e lo innalza costantemente verso la meta».
Con questo verso, Dante racchiude il significato dell'intera opera, di Dio, dell'universo, del fatto che l'amore è il meccanismo del mondo e di tutta la vita.
Il Blinnenhorn (detto anche Blindenhorn o, in italiano, Corno Cieco) è una montagna delle Alpi Lepontine (sottosezione Alpi del Monte Leone e del San Gottardo), alta 3.374 m s.l.m..
Si trova lungo la linea di confine tra l'Italia (Regione Piemonte) e Svizzera (Canton Vallese) tra il passo del Sempione ed il passo della Novena. Dal versante italiano la vetta si trova in comune di Formazza.
È situato sullo spartiacque principale alpino tra Italia e Svizzera, che in corrispondenza della vetta subisce un cambio di direzione. La cresta principale infatti giunge da est dalla "gran sella del Gries", piega leggermente verso nord-ovest poco prima della vetta, raggiunta la quale piega decisamente verso sud-ovest, in direzione del "passo di Blinnen". Da poco sotto la vetta si diparte una cresta secondaria, che scende in direzione sud-est. Un'altra cresta secondaria si diparte dalla vetta in direzione nord-nord-ovest, giungendo fino al "Merzenbachschien".
La vetta è circondata da ghiacciai su tutti i versanti orientali. Tra la cresta nord-nordovest e la cresta est si situa il "ghiacciaio del Gries"; tra la cresta est e la cresta sud-est un ghiacciaio pensile; e tra la cresta sud-est e la cresta sud-ovest si sviluppa la parte sommitale del ghiacciaio del Sabbione. I versanti occidentali sono invece rocciosi, e scendono con forte pendenza verso il "ghiacciaio Blinnen".
Dal punto di vista geologico, la montagna è costituita da un ammasso omogeneo di calcescisti biotitici, localmente anfibolitici.La prima ascensione documentata è quella di Arthur Cust nel 1881.
La via normale si sviluppa in territorio italiano: partendo dal Rifugio Città di Busto si risale il "Ghiacciaio dei camosci", si supera la "Gran sella del Gries" e si raggiunge la vetta. Il percorso si sviluppa principalmente su ghiacciaio, quindi è necessario fare attenzione ai crepacci. La difficoltà dell'ascesa è valutata in F.
Una via alternativa si sviluppa sul versante meridionale, con partenza dal Rifugio Claudio e Bruno. Da qui si segue per un breve tratto il sentiero per il Rifugio 3A, poi lo si abbandona risalendo verso Nord-Nord Ovest un sentiero in buona parte visibile in stagione estiva in quanto i nevai del versante sud sono ormai scomparsi. Rimane il nevaio tra il Blinnen e il Corno Rosso che comunque si aggira ormai in vista della vetta. Anche in questo caso, la difficoltà è valutata in F. e sarebbe questa la via normale.
Si può salire anche dal versante svizzero: partendo dal Passo della Novena, si raggiunge il lago Gries, da dove si risale il ghiacciaio del Gries fino alla vetta. La percorribilità di questa via è strettamente legata ala situazione dei crepacci.
Nei pressi della montagna, sul versante italiano, vi sono diversi rifugi che possono costituire un valido punto d'appoggio per la salita alla vetta o per escursioni nella zona:
i rifugi privati: Rifugio Claudio e Bruno (2710 m) e Rifugio 3A (gestiti dall'Operazione Mato Grosso), posti ai bordi, rispettivamente, del ghiacciaio del Sabbione e del ghiacciaio dei Camosci.
Sadiq Khan Zand, conosciuto anche come Muhammad Sadeq Khan Zand (... – 1782), fu il quinto Scià della dinastia Zand di Persia, al potere dal 22 agosto 1779 al 14 marzo 1781.
Fratello di Karim Khan, a differenza di quest'ultimo, era conosciuto come un corrotto. Il suo regno fu il culmine della sua avventatezza politica.
Alla morte di Karim Khan nel marzo del 1779 cominciò la lotta per il potere. I suoi figli, Muhammad Ali Khan e Abol Fath Khan, furono dichiarati co-regnanti, ma il loro governo fu solamente nominale; il potere era infatti nelle mani dello zio Zaki Khan. Dopo la morte di Zaki Khan, ucciso dalla popolazione di Esfahan, scoppiò una rivolta su grande scala. Ali Murad Khan, il comandante delle truppe reali, mandato a controllare un eventuale attacco dal nord dei Qajar, tradì Abol Fath e lasciò la capitale senza difese, attaccando e conquistando Esfahan.
Muhammad Sadiq, appoggiato dall'imam dei Nizari, Abul-Hasan Ali, raccolse un esercito a Kerman ed invase Shiraz, dove incontrò una debole resistenza. Il 22 agosto 1779, Abol Fath morì a causa di un attacco di cuore, e Sadiq divenne Scià di Persia.
Le cause della sua morte, avvenuta l'anno seguente, 1782, sono sconosciute. Ali Murad Khan gli succedette al potere.
I New York Knicks, o New York Knickerbockers, dall'antico appellativo degli abitanti di New York, sono una delle trenta squadre di pallacanestro che militano nel massimo campionato professionistico statunitense, la NBA.
I New York Knicks, insieme ai Boston Celtics e ai Golden State Warriors, fanno parte della National Basketball Association fin dalla fondazione, avvenuta nel 1946, quando ancora si chiamava Basketball Association of America.
Negli anni cinquanta i Knicks disputano tre finali NBA, una contro i Rochester Royals, e due contro i Minneapolis Lakers, perdendole tutte. A cavallo tra la fine degli anni cinquanta e l'inizio degli anni sessanta ottiene risultati pressoché nulli, poiché i Knicks, per ben dieci stagioni, non si qualificano ai play-off.
Un primo cambiamento avviene nel 1964, con la scelta del pivot Willis Reed, vincitore poi nel 1965 del premio matricola dell'anno, e con l'ingaggio, nel 1967, del playmaker Walt Frazier. I Knicks vincono il loro primo titolo NBA nel 1970, battendo in finale i Los Angeles Lakers dopo 7 durissime gare, grazie a due grandi prestazioni di Walt Frazier e di Willis Reed: quest'ultimo, sebbene infortunato, riuscì a fronteggiare con successo Wilt Chamberlain sotto canestro, e per questo fu premiato, nel corso della finale, come MVP. Questo titolo, unito ai riconoscimenti di MVP della regular season e dell'NBA All-Star Game, fa di Reed il primo giocatore nella storia dell'NBA a vincere ogni premio di MVP in un'annata.
Nel 1971 non riesce l'impresa di riconquistare il titolo NBA: i Knicks, infatti, escono sconfitti nella finale di Conference dai Baltimore Bullets. Nel 1972, rafforzati dagli acquisti di Earl Monroe e Jerry Lucas, ritornano nuovamente in finale contro i Lakers, ma questa volta è Los Angeles a prevalere in 5 partite.
La squadra della Grande Mela vince il suo secondo titolo nel 1973, battendo ancora i Lakers in 5 gare. Anche in questa finale Willis Reed vince il titolo di MVP.
La fine degli anni settanta è priva di risultati significativi, anche a causa della vendita di Frazier e Reed.
All'inizio degli anni ottanta acquistano l'ala piccola, Bernard King, un eccellente marcatore; poi, nel 1985, i Knicks scelgono come prima scelta Patrick Ewing, che li guiderà a due finali, nel 1994 e nel 1999, insieme a John Starks, Charles Oakley, e all'allenatore Pat Riley. Grazie a loro i Knicks tornano ad avere buoni risultati e a vincere l'Atlantic Division. Nel 1992 terminano la Regular season con un record di 51-31. Nei play-off vincono il primo turno con i Detroit Pistons (3-2), ma perdono la semifinale di Conference con i Chicago Bulls (4-3). La stagione seguente vincono di nuovo la Atlantic Division della Eastern Conference, con un record di 60-22, secondo record della lega. Nei play-off vincono il primo turno con gli Indiana Pacers (3-1), la semifinale con i Charlotte Hornets (4-1), ma finiscono per perdere la finale di conference con i Chicago Bulls (4-2), nonostante il vantaggio del campo.
I Knicks arrivano vicini al loro terzo titolo nella finale del 1994 contro gli Houston Rockets guidati da Hakeem Olajuwon. Nonostante il vantaggio di 3-2, alla fine prevale Houston per 4-3.
Nel 1995 l'allenatore dei Knicks, Pat Riley lascia con un fax i New York Knicks, firmando un contratto per allenare i Miami Heat. La vicenda genera forti polemiche, con i Knicks che accusano gli Heat di aver iniziato a corteggiare Riley più di un anno prima, quando il coach aveva ancora un anno di contratto con i Knicks. Per chiudere la controversia, gli Heat accettano di concedere ai Knicks la loro prima scelta al Draft NBA 1996, che sarebbe poi stata Walter McCarty, e un milione di dollari a titolo di risarcimento. Il giorno dopo Riley firma ufficialmente per gli Heat e al suo posto viene ingaggiato Jeff Van Gundy. A causa di questo episodio nacque una accesa rivalità tra i Knicks e gli Heat che porterà molti incontri tra le due squadre a finire in rissa. I Knicks affrontarono i Miami Heat quattro volte nei playoffs del 1997, 1998, 1999 e 2000, tutti quanti finiti all'ultima partita; i Knicks prevalsero nel 1998, nel 1999 e nel 2000.
Nel 1996 acquistano l'ala Larry Johnson, e nel 1998 la guardia Latrell Sprewell. I due, insieme a Ewing, formano il nucleo dei cosiddetti, big three. Nella stagione 1998-99 i Knicks si qualificano ottavi nella propria Conference ma, inaspettatamente, arrivano in finale. I primi ad essere eliminati sono proprio i rivali dei Miami Heat, sconfitti dopo 5 gare grazie a un incredibile tiro di Allan Houston. In seguito gli Atlanta Hawks vengono sconfitti 4-1. Nella finale della Conference è il turno degli Indiana Pacers, che vengono eliminati per 4-2. La favola di New York si interrompe in finale dove, a causa dell'infortunio di Ewing e con un Larry Johnson a mezzo servizio, si arrendono ai San Antonio Spurs di David Robinson e Tim Duncan in 5 gare. L'unica consolazione per i Knicks fu quella di essere diventata la prima squadra classificatasi ottava nella propria Conference ad arrivare in finale.
L'anno dopo il baricentro dei Knicks si sposta definitivamente da Ewing alla coppia di esterni Houston - Sprewell. New York prova a ripetere l'impresa dell'anno prima, ma dopo aver eliminato i Toronto Raptors e ancora una volta i Miami Heat, si deve arrendere agli Indiana Pacers guidati da Reggie Miller. Nella stagione 2000-2001 va ancora peggio: senza più Ewing e nonostante sia Houston che Sprewell siano ormai ascesi al ranking di stelle NBA, i Knicks non vanno oltre l'eliminazione al primo turno per mano dei Raptors. Le stagioni seguenti dei Knicks saranno molto deludenti conducendoli verso un periodo di transizione; per rivedere i playoff dovranno aspettare il 2011. Nel Draft NBA 2005 i Knicks scelgono David Lee, Channing Frye e Nate Robinson, giocatori giovani e talentuosi. Dal 2006 al 2008 il ruolo di allenatore/general manager nei New York Knicks viene assegnato a Isiah Thomas.
Nel Draft NBA 2007 i Knicks scelgono al primo giro, come 23° assoluto, Wilson Chandler, e al secondo giro Demetris Nichols come 53° assoluto. Sono anche protagonisti di un'importante trade con i Portland Trail Blazers: Steve Francis e Channing Frye passano ai Blazers in cambio di Zach Randolph, Dan Dickau, Fred Jones più i diritti per Demetris Nichols.
Dopo diverse stagioni deludenti, il consiglio di amministrazione dei Knicks decide di iniziare un nuovo e ambizioso progetto per riportare la squadra ai vecchi fasti : la prima mossa è il licenziamento dell'allenatore e general manager Isiah Thomas a beneficio di Mike D'Antoni, già coach dei Phoenix Suns e, per il pubblico italiano, indimenticabile playmaker dell'Olimpia Milano; il vero obiettivo della dirigenza è però il mercato dei free agent del 2010, anno in cui diventeranno free agent LeBron James, Dwyane Wade e Chris Bosh. Nel frattempo lo stesso neo-coach decide di scegliere, nel corso del Draft NBA 2008, un giocatore versatile come Danilo Gallinari.
Dopo due anni di transizione, durante il mercato del 2010 i Knicks però non riescono a ingaggiare né James, né Wade, né Bosh, ma si rifanno acquistando l'ala grande, Amar'e Stoudemire con un contratto da 100 milioni, oltre al giovane e promettente playmaker Raymond Felton. La stagione 2010-2011 dei Knicks inizia con molte delusioni, mantenendosi conseguenza molto attivi sul mercato. Nel febbraio 2011, poco prima della scadenza del mercato, i Knicks concludono una buona trattativa con i Denver Nuggets: acquistano il veterano Chauncey Billups, già campione NBA con i Detroit Pistons, ma soprattutto la star, Carmelo Anthony, il centro, Shelden Williams, Anthony Carter e Renaldo Balkman. In cambio i Knicks cedono Danilo Gallinari, l'ala Wilson Chandler, Raymond Felton, ed il centro Timofej Mozgov. Inoltre viene preso dai Minnesota Timberwolves Corey Brewer in cambio di Anthony Randolph e Eddy Curry. A metà campionato la squadra inizia a riprendersi, tanto che riuscirà nell'impresa a vincere 12 partite consecutive, grazie soprattutto ad un incredibile Stoudemire, che in queste 12 partite mantenne una media di 30 punti. Con un record di 42 vinte e 40 sconfitte i Knicks riescono finalmente, dopo 6 anni, a qualificarsi per i playoff, ma incontrano i Boston Celtics che eliminano i Knicks 4-0, complici anche gli infortuni di Billups e Stoudemire.
Durante la stagione 2011-12, iniziata solo a dicembre a causa del Lockout NBA, i Knicks continuano il loro ambiziosissimo progetto: Billups viene tagliato grazie alla nuova Amnesty Clause per far posto al centro, Tyson Chandler, al quale si aggiungono gli ingaggi dei playmaker veterani Baron Davis e Mike Bibby, oltre a una serie di acquisti minori. La squadra che si presenta ai nastri di partenza della nuova stagione può quindi vantare stelle del calibro di Anthony, Stoudemire, Tyson Chandler, Baron Davis e Mike Bibby. I Knicks si propongono come miglior squadra della Eastern Conference insieme a Chicago Bulls, Miami Heat, Boston Celtics e Orlando Magic e come potenziale candidata al titolo NBA. La stagione 2011-12 inizia con una promettente vittoria sui Boston Celtics, a cui seguono però numerose sconfitte che fanno sprofondare i Knicks nettamente fuori dalla zona play off. È il 4 febbraio quando, assenti Stoudemire per lutto ed Anthony per infortunio, coach D'Antoni è costretto ad affidarsi all'ex Harvard Jeremy Lin. La sua scelta viene ripagata al meglio e da quel giorno non si parla che di Lin-sanity. Il giovane play viene soprannominato, per analogia a Kobe Bryant, The Yellow Mamba, quando infligge 38 punti ed una dolorosa sconfitta proprio ai Lakers. Nel gennaio 2012 viene ingaggiato J.R. Smith, rivelatosi poi fondamentale nella stagione successiva. New York riesce, con 8 vittorie consecutive, a tornare settima, in zona play-off. Le convocazioni per l'All-Star Game di Orlando sono già state diramate così Lin deve accontentarsi di una chiamata in extremis nel Rising Stars Challenge, la sfida tra i migliori del primo e del secondo anno NBA, anche grazie al forfait per infortunio del compagno di squadra Iman Shumpert. Ottenuti i playoff grazie al settimo posto nella Eastern Conference, i Knicks verranno però sconfitti dai Miami Heat di Lebron James con il risultato di 4-1. Nella serie si infortuna gravemente al ginocchio il playmaker, Davis.
La stagione 2012-13 si apre per i Knicks con l'esigenza di trovare un nuovo playmaker a causa del nuovo infortunio di Davis e dei dubbi sulla permanenza di Lin. Per sostituire Davis i Knicks tentano inizialmente l'ingaggio di Steve Nash, poi finito ai Los Angeles Lakers, per poi mettere sotto contratto il veterano Jason Kidd (8 volte All-star) dai Dallas Mavericks. inoltre viene ingaggiato Raymond Felton contribuendo ad alimentare i dubbi sulla reale permanenza di Lin. Questi dubbi vengono confermati quando i Knicks non presentano un'offerta per trattenerlo, scatenando le ire dei tifosi. Viene poi rinforzato il reparto dei centri con l'ingaggio di un altro veterano: Marcus Camby. Nel settembre 2012 i Knicks, alla ricerca di un giocatore veterano per completare il roster, aggregano alla squadra, Tracy McGrady, scartandolo però dopo qualche giorno; lo stesso mese Woodson convince Rasheed Wallace, ritiratosi nel 2010, ad aggregarsi ai Knicks per valutare un eventuale ritorno da giocatore. Il 5 ottobre 2012 arriva infine l'ingaggio ufficiale di Wallace che firma un contratto annuale al minimo salariale. Nonostante gli infortuni di Stoudemire e Iman Shumpert i Knicks partono con uno straordinario bilancio di 18-5. Il 21 febbraio 2013 viene inoltre ingaggiato il veterano Kenyon Martin. In questo periodo i Knicks realizzano una striscia di 13 vittorie consecutive, la terza migliore nella loro storia. La squadra chiude inoltre la stagione con un bilancio di 54-28, classificandosi seconda alla Eastern Conference. A testimoniare l'ottima annata Smith vince il Sixth Man of the Year Award. Ai playoff i Kincks incontrano al primo turno i Boston Celtics, classificatisi settimi, che sconfiggono per 4-2. Al secondo turno i Knicks incontrano gli Indiana Pacers, con i quali riescono però a vincere solo 2 partite, venendo clamorosamente sconfitti per 4-2.
In vista della stagione successiva i Knicks effettuano due colpi di mercato: il primo è l'ala grande Andrea Bargnani, prima scelta al draft 2006, acquisito dai Toronto Raptors in cambio di Camby, Quentin Richardson e Steve Novak, mentre il secondo è l'ala piccola veterana Metta World Peace, All-Star e miglior difensore nel 2004, appena licenziato dai Los Angeles Lakers. In seguito viene anche rinnovato il contratto con Martin. Purtroppo, ancora una volta la stagione si rivela un fallimento: dopo una partenza disastrosa i Knicks si ritrovano agli ultimi posti della Eastern Conference. Nel marzo 2014 viene nominato presidente l'Hall of Fame Phil Jackson, ex giocatore dei Knicks, con i quali aveva anche vinto un titolo NBA nel 1973, ma soprattutto vincitore di 11 titoli NBA da allenatore alla guida di Chicago Bulls e Los Angeles Lakers. Nonostante un relativo miglioramento, i Knicks chiudono con un record di 37-45, 9° in Eastern Conference e quindi fuori dai play-off. Pochi giorni dopo la fine della stagione regolare l'allenatore Mike Woodson viene licenziato.
Il 10 giugno 2014 viene nominato nuovo allenatore Derek Fisher, appena ritiratosi da giocatore e fortemente voluto da Jackson, che lo aveva allenato per diversi anni ai Los Angeles Lakers. Successivamente Anthony decide di esercitare un'opzione per uscire dal suo contratto, mentre Stoudemire e Bargnani esercitano l'opzione per rinnovare il loro contratto per un altro anno. Per porre le basi per un progetto di ricostruzione e tentare di mantenere Carmelo Anthony, i Knicks decidono di liberarsi del pesante contratto di Chandler, cedendolo insieme a Raymond Felton ai Dallas Mavericks in cambio di José Calderón, Samuel Dalembert, Shane Larkin, Wayne Ellington e due seconde scelte al draft 2014. La trade è la prima realizzata da Phil Jackson nel suo nuovo ruolo di front officer.
Nel corso del draft 2014, i Knicks utilizzano le due chiamate ricevute da Dallas per scegliere Cleanthony Early con il numero 34 e Thanasīs Antetokounmpo con il numero 51. I Knicks ingaggiano anche Louis Labeyrie, scelto sempre al secondo giro dai Pacers e poi messo sul mercato. Il 13 luglio 2014, Anthony,  dopo aver valutato diverse offerte, decide di rinnovare al massimo salariale con i Knicks, firmando un contratto quinquennale a 123 milioni di dollari.
La stagione è una delle più disastrose della storia della franchigia e il 7 gennaio 2015 i Knicks stabiliscono il record di sconfitte consecutive nei 69 anni di storia della squadra perdendo 101–91 contro i Washington Wizards. Questo poco invidiabile primato viene allungato a 16 sconfitte consecutive dopo la sconfitta con i Milwaukee Bucks nel NBA Global Games a Londra.
Nel Draft 2015, i Knicks scelgono Kristaps Porziņģis con la chiamata numero 4 e scambiano la guardia Tim Hardaway Jr.  con gli Atlanta Hawks in cambio del playmaker Jerian Grant, chiamata numero 19 dello stesso Draft.
La stagione dei Knicks finirà con un 32 vittorie e 50 sconfitte, un miglioramento rispetto alla stagione precedente, ma non soddisfacente.
Nell'estate 2016 riescono ad acquistare l'MVP 2011, Derrick Rose. Viene nominato nuovo allenatore Jeff Hornacek, proveniente dai Phoenix Suns. Il mercato prosegue in modo a dir poco scoppiettante: Viene rinnovato il contratto alla riserva Sasa Vujacic, e vengono ingaggiati Gullermo Hernangomez, Courtney Lee, Marshall Plumlee, Brandon Jennings ma soprattutto l'All Star Joakim Noah, proveniente dai Chicago Bulls. L'obiettivo dichiarato sono i playoff. Nonostante la buona partenza,La squadra sprofonda, fra prestazioni disastrose (in primis di Rose, Noah e Jennings)  e crisi interne, come quelle di Carmelo Anthony con il presidente Phil Jackson. A Gennaio, Derrick Rose non si presenta alla gara contro i New Orleans Pelicans, non facendosi trovare per ore, prima di essere rintracciato a Chicago, giustificando la sparizione per motivi personali. Nel mercato invernale la squadra cerca di piazzare Anthony e Rose, non riuscendoci (Rose sembrava a un passo dai Minnesota Timberwolves, ma il rifiuto di Ricky Rubio a trasferirsi fece saltare l'affare). Viene ceduto Jennings ai Washington Wizards. L'obiettivo play-off fallisce con sette giornate di anticipo, mentre Rose subisce l'ennesimo infortunio. La squadra conclude la stagione con il record di 31-51,al quartultimo posto di Conference.
Per il 2017-2018, la dirigenza fa piazza pulita di tutti gli elementi deludenti della scorsa stagione: Phil Jackson viene rimosso dal proprio ruolo, non viene rinnovato il contratto a Derrick Rose e viene tradato agli Oklahoma City Thunder, dopo 6 anni con i Knickerbockers, Carmelo Anthony, in uno scambio che porta a N.Y il centro turco Enes Kanter e Doug McDermott.
I Knicks attingono in pieno dal mercato dei free agent: arrivano Tim Hardaway jr, proveniente dagli Atlanta Hawks, Michael Beasley, seconda scelta assoluta del Draft Nba 2008, Ramon Sessions, ex Washington Wizards e Jarrett Jack, in uscita da New Orleans. Nonostante la squadra sia considerata come uno dei team materasso della Nba, i Knicks tengono fino alla pausa natalizia [22-20], salvo poi, a causa anche dell'infortunio della stella Kristaps Porzingis a Gennaio, proseguire con un terribile 7-33. La squadra conclude con all'undicesimo posto di Conference con il record di 29-53. Al termine della partita finale vinta contro i Cleveland Cavaliers viene annunciato il licenziamento dell'allenatore Jeff Hornacek.
Il 7 Maggio 2018 viene nominato David Fizdale come nuovo allenatore. Successivamente i Knicks scelgono l'ala Kevin Knox come ottava scelta assoluta e il centro Mitchell Robinson con la 36.
1 In totale, Ewing è stato introdotto due volte nella Hall of Fame - come giocatore e come membro della Nazionale Olimpica 1992.
2 In totale, Wilkens è stato introdotto tre volte nella Hall of Fame – come giocatore, come allenatore e come membro della Nazionale Olimpica 1992.
Ardencroft è un comune degli Stati Uniti, situata nella Contea di New Castle, nello Stato del Delaware. Secondo il censimento del 2000 la popolazione era di 267 abitanti.
Secondo i rilevamenti dello United States Census Bureau, il comune di Ardencroft si estende su una superficie totale di 0,3 km², tutti quanti occupati da terre.
Secondo il censimento del 2000, ad Ardencroft vivevano 267 persone, ed erano presenti 74 gruppi familiari. La densità di popolazione era di 931 ab./km². Nel territorio comunale si trovavano 115 unità edificate. Per quanto riguarda la composizione etnica degli abitanti, il 80,52% era bianco, il 12,36% era afroamericano e il 5,99% proviene dall'Asia. Il restante 1,12% della popolazione appartiene ad altre razze o a più di una. La popolazione di ogni razza proveniente dall'America Latina corrisponde allo 0,75% degli abitanti.
Per quanto riguarda la suddivisione della popolazione in fasce d'età, il 19,1% era al di sotto dei 18, il 5,2% fra i 18 e i 24, il 26,6% fra i 25 e i 44, il 36,0% fra i 45 e i 64, mentre infine il 13,1% era al di sopra dei 65 anni di età. L'età media della popolazione era di 44 anni. Per ogni 100 donne residenti vivevano 92,1 maschi.
Francesco Lorenzo Pullè, Conte di San Florian (Modena, 17 maggio 1850 – Erbusco, 22 agosto 1934), è stato un docente, patriota e politico italiano.
Di antica e nobile famiglia modenese, dopo la laurea intraprende la carriera di docente insegnando nelle università di Pisa, Padova e Bologna, dove fu professore di filologia indoeuropea e direttore del gabinetto di glottologia, nonché professore di legislazione scolastica per i normalisti nel corso di perfezionamento e nella scuola di magistero. Si dedica con particolare impegno alla glottologia, con pubblicazioni scientifiche sulla lingua sanscrita, la letteratura indoeuropea e i dialetti italiani. Fervente patriota, a soli sedici anni ha preso parte da volontario alla Terza guerra d'indipendenza, arruolato nelle file garibaldine, a 65, da soldato semplice, combatte nella prima guerra mondiale sul Podgora e sul Carso, dove viene anche ferito.
Massone, non si sa dove e quando sia stato iniziato, ma il 5 agosto 1896 fu affiliato Maestro massone nella Loggia Carlo Darwin di Pisa.
 Francesco Lorenzo Pullè, Senatori dell'Italia liberale, su notes9.senato.it. URL consultato il 18 novembre 2015.
The Tornadoes, provenienti da Redlands, in California, furono la prima banda surf a ricevere un'attenzione internazionale per lo stile nuovo che si andava delineando. La canzone che li portò al successo fu "Bustin' Surfboards", realizzata nel 1962 sull'etichetta 'Aertaun Records', e da allora è diventata una delle pietre miliari del genere surf. Una delle sue caratteristiche era il fatto che la canzone iniziava con il suono dell'oceano (che continuava durante tutta la canzone), creando così una sensazione molto simile a quella di stare in spiaggia per davvero. L'album con lo stesso nome venne realizzato nel 1963. La band, comunque, non continuò il successo, la loro canzone "Shootin' Beavers" venne censurata dalle stazioni radio a causa del suo titolo suggestivo. La band cambiò momentaneamente il suo nome in The Hollywood Tornadoes, a causa del fatto che la band inglese, The Tornados, stava scalando le classifiche con Telstar.
"Bustin' Surfboards" venne inclusa nella colonna sonora di Pulp Fiction del 1994, rinnovando l'interesse per la band. I membri sono i fratelli Gerald (al basso) e Norman "Roly" Sanders (prima chitarra), i loro cugini Jesse Sanders (seconda chitarra), Leonard Delaney (batteria) e George White (sassofono).
Nel 2005 hanno realizzato un nuovo CD chiamato "Now and Then" per l'etichetta Crossfire Publications che ha 29 tracce tra cui registrazioni live dalla loro performance al festival Zappanale in Germania nel 2003, tagliate da un cd del 1998 e 2 nuove tracce.
Nel novembre 2008, attraverso il loro sito web, la band annuncia lo scioglimento definitivo ed il ritiro a vita privata dei propri membri.
L'Hilliard Ensemble è un quartetto vocale di voci maschili britannico specializzato nell'esecuzione di musica antica.
L'ensemble è stato fondato nel 1973 o 1974, ed ha preso il nome dal pittore miniaturista dell'età elisabettiana Nicholas Hilliard.
Benché la maggior parte del loro repertorio sia costituito da opere dei periodi medioevale e rinascimentale, essi eseguono talvolta anche musica contemporanea scritta dal compositore estone Arvo Pärt ma anche da John Cage, Gavin Bryars, Giya Kancheli e Heinz Holliger.
Il gruppo venne fondato da Paul Hillier, Paul Elliott e David James ma l'organico del gruppo è flessibile da quando Hillier ha lasciato alla fine degli anni ottanta del XX secolo.
A partire dal 1990 il gruppo storico dell'ensemble è costituito da David James, Rogers Covey-Crump, John Potter e Gordon Jones, con l'unica sostituzione, nel 1998, di Steven Harrold al posto di John Potter.
Nel 1993, quando l'interesse per il canto gregoriano raggiunse il massimo livello, l'ensemble realizzò il CD Officium, una collaborazione senza precedenti con il sassofonista norvegese  Jan Garbarek.
Il disco divenne uno dei best seller dell'etichetta ECM raggiungendo punte di vendita da musica pop.
Giovanni Lamanna (Crucoli, 18 ottobre 1919 – Crucoli, 20 febbraio 2007) è stato un avvocato e politico italiano.
Nato a Crucoli il 18 ottobre 1919 da una famiglia della ricca borghesia crotonese, intraprese gli studi universitari di Giurisprudenza all'Università di Firenze ottenendo la laurea nel 1941 ed esercitando la professione di avvocato a Catanzaro, dove visse per molti anni.
Nel 1943 si iscrisse al PCI e, in seguito, fu consigliere provinciale per due consiliature e anche consigliere comunale a Catanzaro.
Nel 1960 si presentò alle elezioni comunali divenendo sindaco di Crucoli, carica che manterrà fino al 1970.
Nel 1968 partecipò alle elezioni politiche per entrare in Parlamento, venendo eletto deputato nella V, VI e VII Legislatura.
The Way We Were è una canzone del 1973 interpretata da Barbra Streisand per la colonna sonora del film Come eravamo.
The Way We Were fu scritta da Alan Bergman e Marilyn Bergman, ed arrangiata da Marvin Hamlisch, per la colonna sonora del film Come eravamo  con protagonista Barbra Streisand e Robert Redford. Il brano vinse il premio Oscar ed il Golden Globe per la migliore canzone, oltre ad ottenere la posizione numero otto della "lista delle migliori 100 canzoni tratte da film" stilata dalla AFI.
The Way We Were raggiunse la vetta della classifica canadese e statunitense Billboard Hot 100 per una settimana nel 1974, ma fu spodestata dalla vetta da Love's Theme della Love Unlimited Orchestra. In seguito il singolo tornò nuovamente in vetta per altre due settimane risultando il più venduto dell'anno e vinse il Grammy Award for Song of the Year 1975. Il singolo stette alla numero uno anche della adult contemporary chart per due settimane. In quella occasione, la Streisand raggiunse la vetta di quella classifica per la seconda volta dopo People del 1964.
La versione di The Way We Were pubblicata sul singolo utilizzava una traccia audio differente, da quella presente nell'album della colonna sonora di Come eravamo e nei successivi greatest hits. La differenza principale fra le due versioni è facilmente riconoscibile nella frase "Smiles we gave to one another", approssivativamente ad 1 minuto e 15 secondi dall'inizio e, in seguito, nella frase "So it's the laughter we will remember, whenever we remember..." La versione del brano registrata sul 45 giri non fu mai inserita in alcun album.
Il brano è stato classificato alla novantesima posizione della lista Billboard's Greatest Songs of All Time.
Una versione del 1975 registrata da Gladys Knight & the Pips accreditata con il titolo The Way We Were/Try to Remember raggiunse l'undicesima posizione della Billboard Hot 100 e la sesta della Hot Soul Singles.
Nell'aprile 2006 Paris Bennett interpretò una cover del brano (nella versione di Gladys Knight & the Pips) durante la quinta stagione del reality show American Idol.
Nel 2007 Barry Manilow ha registrato il brano nella compilation The Greatest Songs of the Seventies.
Nel film Una pallottola spuntata 2 e 1/2 - L'odore della paura, il personaggio interpretato da Priscilla Presley canta il brano sotto la doccia, mentre un uomo al di fuori che avrebbe dovuto ucciderla si unisce a lei nel ritornello del brano.
Il 30 dicembre 2008, Beyoncé ha cantato The Way We Were al Kennedy Center Honors a Washington, davanti a Barbra Streisand.
Nel 2014 il brano viene reinterpretato in chiave punk rock dalla cover band statunitense Me First and the Gimme Gimmes nell'album Are We Not Men? We Are Diva!
Nel 1939 il mastro burattinaio Andre Toulon (William Hickey) si suicida per evitare di essere raggiunto da due spie naziste all'hotel di Bodega Bay in California. Prima di spararsi riesce a nascondere le sue creature tanto amate: dei pupazzi ai quali ha dato vita grazie ad antichi rituali egizi. Neil Gallagher (Jimmie F. Skaggs) è un uomo senza scrupoli che è alla ricerca dei manoscritti lasciati da Toulon. Così sposa Megan (Robin Frates), futura proprietaria dell'albergo, ed uccidendo i genitori si garantisce l'eredità, e scopre i pupazzi ed il segreto della vita eterna. Intanto, nello stesso hotel, si riunisce un gruppo di sensitivi i quali troveranno i pupazzi risvegliati e trasformati in spietati killer.
I primi tre film di Puppet Master sono usciti in un unico cofanetto prodotto dalla Dynit Minerva, uscito il 24 giugno 2015, i titoli dei film vengono mantenuti in lingua originale anche sul retro del cofanetto.Il 1° film non ha più come titolo "Il burattinaio".Il 3° film sulla locandina appare anche il sottotitolo "La vendetta di Toulon".Demonic Toys - Giocattoli infernali (1992) in DVD è stato pubblicato col titolo "Demonic Toys - Giocattoli demoniaci"in VHS è uscito col titolo "Giocattoli Assassini" della CIC Video.
Ernst Toch (Leopoldstadt, 7 dicembre 1887 – Santa Monica, 1º ottobre 1964) è stato un compositore e pianista austriaco, è uno dei compositori d'avanguardia nel regime nazista che andò in esilio dopo l'ascesa di Hitler.
Toch nacque a Leopoldstadt, Vienna, nella famiglia di un umile pellettiere ebreo al tempo in cui la città era al suo zenit culturale del XIX secolo. Egli studiò filosofia all'Università di Vienna, medicina ad Heidelberg e musica allo Dr. Hoch's Konservatorium (1909-1913) a Francoforte sul Meno, scegliendo dunque di dedicarsi alla composizione, e continuando la sua formazione da autodidatta.
È stato docente dell'Accademia Zuschneid di Francoforte, Berlino, New York, Los Angel e altre università americane. Il suo strumento principale era il pianoforte, ed egli era un pianista di grande spessore, che nelle sue esibizioni godeva del plauso del pubblico in gran parte dell'Europa occidentale. Molte delle sue composizioni erano concepite per pianoforte.
Toch continuò a crescere come artista e compositore nel corso della sua vita adulta, e in America arrivò ad influenzare intere nuove generazioni di compositori. Le sue prime composizioni risalgono circa al 1900; si trattava di pastiche ispirati a Mozart (Streichquartette, 1905 Stammbuchverse für Klavier). Il suo primo quartetto fu eseguito a Lipsia nel 1908, e il sesto (Opus 12, 1905) nell'anno 1909. Nel 1909, la sua Sinfonia da Camera in Fa maggiore (scritta nel 1906) vinse il Premio Mozart che permise di studiare pianoforte insieme a Will Rehberg e Iwan Knorr. Da allora in poi, Toch si dedicò all'essere un compositore a tempo pieno. Vinse il premio Mendelssohn per la composizione nel 1910. Nel 1913, venne nominato lettore di pianoforte e composizione al College of Music di Mannheim. Dopo aver vinto altri cinque prestigiosi premi per le sue composizioni, prestò servizio nell'esercito sul Fronte Italiano per quattro anni nel corso della Prima guerra mondiale. Nel 1916 sposò Lilly Zwack, la figlia di un banchiere.
Finita la guerra, ritornò a Mannheim per comporre sviluppando un nuovo stile di polifonia. Ricevette il dottorato di ricerca dall'Università di Heidelberg nel 1921. Iniziò poi a insegnare al Conservatorio di Mannheim, dove uno dei suoi allievi fu Hugo Chaim Adler.
In seguito alla conquista del potere da parte di Hitler nel 1933, Toch si ritrovò esule, prima a Parigi e poi a Londra, dove scrisse varie colonne sonore. Nel 1935, egli accettò una richiesta dalla New School che lo invitava a New York. Avrebbe potuto, in ogni caso, assicurarsi la vita in California solo componendo 16 colonne sonore per i film di Hollywood, di cui 3 hanno vinto il Premio Oscar. Diversamente dal collega Erich Wolfgang Korngold, in ogni caso, Toch non ottenne mai molta attenzione nell'industria e venne raramente ben compensato economicamente. La sua musica di sottofondo per la scena dell'inseguimento nel film Heidi del 1937 con Shirley Temple rimane forse il suo pezzo di musica per il cinema più conosciuto.
Egli risiedette in California in qualità di professore alla University of Southern California, dove insegnava musica e filosofia. Era anche un docente ospite all'Università di Harvard. Egli scrisse inoltre un libro di teoria musicale, The Shaping Forces In Music (1948). Dal 1950 in poi, compose sette sinfonie, la terza delle quali (Opus 75, 1954) ricevette il Premio Pulitzer tre anni più tardi. In questi ultimi lavori, egli tornò allo stile tardo-romantico che aveva caratterizzato i suoi primi anni.
Nel 1950 è stato docente di musica e filosofia alla University of Southern California e compose diverse sinfonie con stile romantico.Nel 1958, fu insignito dell'Ordine al merito di Germania (Gran Croce al Merito).
Morì all'età di 71 anni a Santa Monica, in California, e venne sepolto nel Westwood Village Memorial Park Cemetery di Los Angeles. Egli è il nonno degli scrittori Lawrence Weschler e Toni Weschler.
Nelle sue opere è spesso evidente un aspetto umoristico (Bunte Suite 1929). Nel 1930 egli inventò la "Gesprochene Musik," l'idioma del "coro parlato". La sua composizione più eseguita è la Geographical Fugue, che egli stesso considerava un'irrilevante distrazione. Toch ha scritto colonne sonore, musica da camera, opere da camera, oltre a libri che trattavano di teoria musicale: Melodielehre (1923) e The Shaping Forces in Music (1948).
Toch era considerato uno dei grandi compositori d'avanguardia in epoca pre-nazista. Vinse il Premio Pulitzer per la musica nel 1956 per la sua Terza Sinfonia (eseguita per la prima volta dalla Pittsburgh Symphony Orchestra il 2 dicembre 1955).
Komödie für Orchester in Einem Satz (Commedia per orchestra in un movimento), Op. 42 (1927, pub. 1927)
Vorspiel zu einem Märchen (Preludio ad una fiaba), per orchestra, Op. 43a (1927, pub. 1927 come adattamento dall'ouverture della Principessa sul Pisello)
Kleine Ouvertüre zu der Fächer (Piccola ouverture al ventaglio), per orchestra, Op. 51 (1929, pub. 1929)
The Covenant (Sesto movimento dalla Genesis Suite), per orchestra e voce narrante (c. 1945, la partitura è andata perduta, ci sono registrazioni in nostro possesso)
Epilogo per orchestra (riorchestrazione del primo movimento della Idle Stroller Suite) (1959, pub. 1964)
Variazioni sulla canzone popolare sveva "Muss i denn zum Städtele hinaus", per orchestra (1964, inedite)
Sinfonia da camera in Fa maggiore, per flauto, oboe, clarinetto, fagotto, corno, 2 violini, violoncello e contrabbasso (1906, inedita)
Tanz-Suite (Suite di danze), per flauto, clarinetto, violino, viola, contrabbasso e strumento a percussione, Op. 30 (1923, pub. 1924, con aggiunta di archi opzionale)
Tre improptu per strumento ad arco solo, Op. 90a, per violino, 90b, per viola, 90c per violoncello (1963, pub. 1965)
Spiel für Blasorchester (Divertimento per orchestra di fiati), Op. 39 (1926, pub. 1926, con première a Donaueschingen)
Miniatur Ouvertüre per 2 flauti, oboe, clarinetto, clarinetto basso, 2 trombe, trombone e strumento a percussione (1932, pub. 1932)
Cinque pezzi per strumenti a fiato e strumento a percussione, Op. 83 (1959, pub. 1961) per flauto, oboe, clarinetto, fagotto, 2 corni e strumento a percussione
Sinfonietta per strumenti a fiato e strumento a percussione, Op. 97 (1964, pub. 1967) per 2 flauti, 2 oboi, 2 clarinetti, 2 fagotti, 2 corni, 2 trombe e strumento a percussione
Kleinstadtbilder (Echi da una piccola città), 14 pezzi per pianoforte moderatamente facili, Op. 49 (1929, pub. 1929)
Die Prinzessin auf der Erbse [La principessa sul pisello], Op. 43 (1927, pub. 1927) Fiaba musicale in un atto; testo su ispirazione di H. C. Andersen di Benno Elkan; Ne esistono una versione inglese e una tedesca
Egon und Emilie [Edgar ed Emily], Op. 46 (c. 1928, pub. 1938)Opera da camera in un atto; "Non un dramma famigliare" (Kein Familiendrama); testo di Christian Morgenstern ;Ne esistono una versione inglese e una tedesca
Der Fächer  [Il ventaglio], Op. 51 (1929 o 1930, pub. 1930) Opera-capriccio in tre atti; testo di Ferdinand Lion. Der Fächer venne riscoperto e riprodotto per la prima volta dagli anni trenta dalla Bielefeld Opera diretta da Geoffrey Moull nel 1995.
Scheherazade: The Last Tale [Das letzte Märchen], Op. 88 (1962, pub. 1965)   Opera in un atto; testo di Melchior Lengyel, Traduzione inglese di Cornel Lengyel
An mein Vaterland (Alla mia Patria), Op. 23 (1913, inedito) per grande orchestra, organo, soprano solista, coro misto e coro di ragazzi
Gesprochene Musik (Speaking Music), (1930). Solo il n. 1 dei tre di cui è composto è stato pubblicato
Das Wasser (L'Acqua), Cantata sulla base di un testo di Alfred Döblin, Op. 53 (1930, pub. 1930) per tenore, baritono, voce narrante, coro, flauto, tromba, strumento a perussione e archi
Cantata of the Bitter Herbs (Cantata delle Erbe Amare), Op. 65 (1938, ignota la data di pubblicazione) for soprano, contralto, tenore e baritono solisti, voce narrante, coro ed orchestra
The Inner Circle (Il Cerchio Interiore), sei cori a cappella per coro misto, Op.67 (1945, rivisitati nel 1953, pub. 1953) Cui bono (Thomas Carlyle) / The Lamb (William Blake) / Extinguish my eyes (Rainer Maria Rilke) / O World, thou chosest not (George Santayana) / Have you not heard his silent step (Rabindranath Tagore) / 6. Goodbye, proud world (Ralph Waldo Emerson)
Phantoms, Op.81 (1957, ignota la data di pubblicazione) per voci parlate maschili e femminili, coro parlato femminile, flauto, clarinetto, vibrafono, xilofono, timpani e strumento a percussione
Ich wollt, ich wär ein fisch (Avrei voluto essere un pesce), per voce acuta e pianoforte (1920, inedito)
Die Chinesische Flöte (Il Flauto Cinese), Op. 29 (1922, pub. 1923) per soprano, 2 flauti, clarinetto, clarinetto basso, strumento a percussione, celesta e archi. Ne esistono una versione tedesca e una inglese.
Nine Songs for Soprano and Piano, Op. 41 (1926, pub. 1928). Ne esistono una versione tedesca e una inglese.
There Is a Season for Everything, per mezzo-soprano, flauto, clarinetto, violino e violoncello (c. 1953, pub. 1953)
Vanity of Vanities, per soprano, tenore, flauto, clarinetto, violino, viola e violoncello (1954, ignota la data di pubblicazione)
Lange schon haben meine Freunde versucht (I miei amici hanno provato a lungo), per soprano e baritono (1958, inedito)
Der Kinder Neujahrstraum (Il sogno del nuovo anno del bambino, rappresentazione teatrale), Op. 19, per soprano solista, contralto, tenore e baritono, coro e orchestra (1910)
Anabasis (sceneggiato radiofonico), per flauto, clarinetto, 2 trombe, trombone, tuba, strumento a percussione e coro (1931)
Im fernen Osten (Nel lontano Est, sceneggiato radiofonico), per flauto, 2 trombe in Do, mandolino, chitarra, 2 violini, viola, violoncello, strumento a percussione, coro e voce maschile solista (1931)
Die Heilige von U.S.A. (Il Santo degli Stati Uniti, rappresentazione teatrale), per ensemble di strumenti a fiato, strumento a percussione, pianoforte, armonium, contralto solista e coro (1931)
König Ödipus (Edipo Re, sceneggiato radiofonico), per 2 clarinetti, 2 trombe, 2 tromboni, strumento a percussione e archi (1931)
Medea (sceneggiato radiofonico), per ensemble di strumenti a fiato, strumento a percussione e coro parlato (1931)
Die Räuber (I Ladri, sceneggiato radiofonico), per 2 trombe in Do, tromba bassa o trombone e strumento a percussione (1931)
Die Rollen des Schauspielers Seami (I Ruoli dell'Attore Seami, sceneggiato radiofonico), per flauto, clarinetto, violino, banjo, chitarra e strumento a percussione (1931)
Turandot (sceneggiato radiofonico), per flauto, clarinetto, tromba in Do, violoncello, pianoforte e strumento a percussione (1931)
Uli Wittewüpp (rappresentazione teatrale), per clarinetto, tromba, strumento a percussione, pianoforte e archi (1931)
Das Kirschblütenfest (Il Festival del Fiore di Ciliegio, rappresentazione teatrale), per timpani, strumento a percussione, armonium e archi (1927)
The Gates of Carven Jade o The Garden of Jade (sceneggiato radiofonico), per flauto, clarinetto, banjo, chitarra, violino e soprano solista (c. 1934)
Guglielmo Tell (rappresentazione teatrale), per flauto, 2 clarinetti, fagotto, tromba, corno, 2 tromboni, strumento a percussione e coro (1939)Tutte le musiche di scena sopra elencate sono inedite, ad eccezione del Das Kirschblütenfest (pub. 1927).
La rivolta delle recluse (Women's Prison), regia di Lewis Seiler - musiche di repertorio, non accrreditato (1955)
(DE) Jack Docherty, Konrad Hopkins, Der vergessenste Komponist des 20. Jahrhunderts: Ernst Toch. In: Filmharmonische Blätter, Berlino, 1987,  pp. 25-27.
(DE) Elisabeth Stratka, Andreas, Ich bin der meistvergessene Komponist des 20. Jahrhunderts. Porträt über den österreichischen Komponisten Ernst Toch (documentario), 2003.
(DE) Lawrence Weschler, Das letzte Märchen. Über das Schicksal meines Großvaters, des Komponisten Ernst Toch In: Lettre International, Berlino, 2006,  pp. 22-29.
(DE) Peter Cahn, Das Hoch'sche Konservatorium in Frankfurt am Main (1878-1978), Francoforte, 1879, ISBN 3-7829-0214-9.
(DE) Heiko Schneider, Wahrhaftigkeit und Fortschritt. Ernst Toch in Deutschland 1919–1933, Berlino, 2007, ISBN 3-7957-0159-7.
(DE) Hermann Jung, Spurensicherung, der Komponist Ernst Toch (1887–1964) – Mannheimer Emigrantenschicksale, Francoforte, 2007, ISBN 3-631-57400-2.
(DE) Werner Hanak-Lettner e Michael Haas, Ernst Toch. Das Leben als geographische Fuge. Zur gleichnamigen Ausstellung im Jüdischen Museum Wien 2010, Vienna, 2010, ISBN 3-901398-57-0.
Università Ruperto Carola di Heidelberg, università presso la quale Toch ottenne il suo dottorato di ricerca
La ferrovia Pistoia–Viareggio è una linea ferroviaria che congiunge Lucca a Viareggio. Impianto a vocazione prettamente locale, la costruzione dello stesso impose tuttavia accorgimenti particolari imposti dalla natura paludosa dei luoghi attraversati.
Un collegamento ferroviario fra Lucca e il suo principale centro costiero, Viareggio, fu previsto dalla legge di finanziamento del 29 luglio 1879, che destinava a tale opera 4.267.400 lire, a carico dello Stato e della Provincia di Lucca.
Tale provvedimento poneva fine ad un lungo contenzioso che a partire dal 1860 vedeva contrapposti gli interessi di diversi Comuni, fra i quali quello di Camaiore, che richiedevano il passaggio di tale collegamento a beneficio del proprio territorio. Per compensare la mancata scelta del tragitto via Camaiore, quest'ultima città promosse la realizzazione della tranvia a vapore Camaiore-Viareggio.
Il progetto della linea fu curato dall'ingegnere Morandini, che lavorava per la Provincia di Lucca, e si concretizzò con il primo cantiere dedicato alla costruzione della galleria dei Ceracci e venne in seguito modificato prevedendo l'innesto della ferrovia, inizialmente previsto nella zona dell'antica dogana di Cerasomma, direttamente nella stazione di Lucca, con un lungo tratto in affiancamento rispetto alla ferrovia Lucca-Pisa.
I lavori di costruzione, nonostante la relativa brevità della linea, richiesero notevoli sforzi tecnici ed economici imposti dal difficile attraversamento della zona paludosa di Massaciuccoli: per realizzare la sede si rese infatti necessario scarificare il terreno lungo il tracciato e riempire il canale così formato con migliaia di tonnellate di pietrisco che, cavato presso il Colletto di San Rocco, veniva trasportato in loco mediante una ferrovia di servizio a scartamento 950 mm sulla quale prestarono servizio 3 locomotive a vapore di costruzione Henschel.
L'intera linea fu inaugurata ufficialmente dalla Rete Mediterranea, cui fu affidato l'esercizio, il 21 dicembre 1890.
Nel 1905, anno di costituzione delle Ferrovie dello Stato, la linea passò in gestione a queste ultime, che ne curarono l'esercizio fino al 2000. Da tale data la linea passò in carico a Rete Ferroviaria Italiana.
L'esercizio in trazione elettrica, a corrente continua alla tensione di 3 kV, venne attivato il 2 ottobre 1960.
Il tratto in affiancamento con la ferrovia Lucca-Pisa, della lunghezza di 6,642 km, si presenta come un lungo rettilinea che attraversa la periferia ovest del capoluogo. Al termine di esso, superato il Doppio Bivio Montuolo, la linea impegna il ponte sul fiume Serchio per dirigersi, superata la fermata di Nozzano, verso il colle dei Ceracci, che sottopassa mediante l'omonima galleria.
Raggiunto il versante marittimo, inizia la discesa che conduce dapprima a Massarosa, località servita anch'essa da una fermata. Poco oltre inizia il tratto costruito sulla palude che conduce in prossimità della ferrovia Tirrenica, raggiunta in corrispondenza dell'impianto dismesso di Viareggio Scalo.
La lunghezza complessiva della linea è di 21,991 km, con una pendenza massima del 10,5 per mille. Fra ponti e viadotti si contano lungo il percorso ben 117 opere d'arte, le principali delle quali sono i ponti sul canale Nuovo Ozzeri, quelli sui canali navigabili Burlamacca e Le Quindici e la citata opera di scavalcamento del Serchio.
Adriano Betti Carboncini, Un treno per Lucca. Ferrovie e tranvie in Lucchesia, Valdinievole e Garfagnana. Funicolare di Montecatini, ed. Calosci, Cortona, 1990. ISBN 88-7785-044-2.
Adriano Betti Carboncini, La torbiera di Torre del Lago e l'elettrificazione ferroviaria. Binari a Viareggio, Calosci, Cortona, 2004. ISBN 88-7785-200-3.
Annalisa Giovani, Stefano Maggi, Muoversi in Toscana. Ferrovie e trasporti dal Granducato alla Regione, Il Mulino, Bologna, 2005. ISBN 88-15-10814-9.
Esordisce come scrittrice nel 1974 con il romanzo Aldri la dem kle deg forsvarsløst naken. Nelle sue opere di dimostra molto attenta alla tematiche femminili, al mondo giovanile e alle trasformazioni che subisce la società in cui vive: tutto questo viene affrontato dalla scrittrice con uno stile esuberante grazie al quale ha ottenuto importanti riconoscimenti da parte della critica. 
Tra i premi ricevuti in patria si ricordano il Premio Språklig nel 1984, il Premio Sarpsborg nel 1991, il Premio Riksmål nel 1993, il Premio Oktober nel 1995 e infine la prestigiosa nomina al Premio del Consiglio Nordico.
Sono ragni di piccole dimensioni. Il cefalotorace è di forma ovale quasi tanto largo che lungo, non curvo superiormente e con una superficie rugosa. L'opistosoma è a forma di scudo e troncato anteriormente.
Sul primo paio delle zampe i femori e le tibie sono piuttosto rigonfi e al disotto della tibia vi è una caratteristica frangia. Il colore prevalente è marrone scuro a chiazze, anche se alcune specie presentano una congrua varietà di colorazioni.
Le 10 specie note di questo genere hanno diffusione prevalentemente paleartica: dall'Europa all'Africa settentrionale e all'Asia centrale fino al Giappone. Una specie, B. armadillo, è stata rinvenuta solo in alcune località dell'Italia e della Corsica.
Unica eccezione sembra essere B. tabupumensis, il cui unico esemplare rinvenuto in Birmania risale al 1914; la descrizione che ne fece l'aracnologo Petrunkevitch è povera di disegni descrittivi, per cui potrebbe riferirsi a qualche specie similare.
Ballus chalybeius (Walckenaer, 1802) — Europa (Italia), dall'Africa settentrionale all'Asia centrale
Ballus cinctipes (Banks, 1900), ridenominata come Attidops cinctipes da uno studio dell'aracnologo Edwards del 1999.
Ballus decempunctatus Szombathy, 1915, ridenominata come Porius decempunctatus da uno studio dell'aracnologo Prószynski del 1983.
Ballus planus Schenkel, 1936, ridenominata come Rhene plana da uno studio dell'aracnologo Logunov del 1993.
Ballus youngi Peckham & Peckham, 1888, ridenominata come Attidops youngi da uno studio dell'aracnologo Edwards del 1999.
Ballus obscuroides (Canestrini & Pavesi, 1868), rinvenuta in Italia e originariamente descritta come Euophrys obscuroides, a seguito di uno studio dell'aracnologo Brignoli del 1983 è da considerarsi nomen dubium.
Ballus sociabilis Franganillo, 1910, rinvenuta in Portogallo, a seguito di uno studio degli aracnologi Alicata & Cantarella del 1988 è da considerarsi nomen dubium.
Ballus vulpinus (Westring, 1851), rinvenuta in Svezia e originariamente descritta come Attus vulpinus, a seguito di uno studio degli aracnologi Alicata & Cantarella del 1988 è da considerarsi nomen dubium.
 Frances e John Murphy, An Introduction to the Spiders of South East Asia, Kuala Lumpur, Malaysian Nature Society, 2000.
 Database dei Salticidae dell'aracnologo Heiko Metzner URL consultato il 25 agosto 2011, su mobile.jumping-spiders.com.
Dairou era all'inizio una guardia Seidan molto rispettata, proprio come Hotaru, ma venne incarcerato perché aveva ucciso un uomo che credeva avesse ucciso la sua famiglia. Nella modalità Konquista di MKD, è incaricato di liberare Shujinko dalla sua prigione. Nel presente, viene assunto da Darrius, che lo incarica di distruggere Seido ed uccidere Hotaru. Non ci è dato se ci riesca o no, ma ritorneranno tutti in Mortal Kombat: Armageddon. Nel suo finale, egli uccide Blaze ed ottiene un'armatura dorata, capace di bruciare l'avversario. Shao Kahn, furioso perché il premio gli spettava di diritto, lo attacca, ma viene sconfitto. Dairou, regna nell'Outworld che inizia a prosperare più di quanto Shao Kahn l'avesse mai fatto. Edenia ed Earthrealm fanno poi un'alleanza con l'Outworld per il mantenimento dell'ordine fra i reami.
Stretch and Slam (Fatality): Dairou tiene un piede dietro la schiena dell'avversario mentre lo appoggia a terra, poi tira con tutta la sua forza finché il corpo rilasciato non cade a terra esplodendo.
Auto-Spine Break (Harakiri): Dairou, con una forza immane, si rompe la schiena all'indietro e cade a terra orribilmente insanguinato.
Il purranisauro (gen. Purranisaurus) è un rettile marino estinto, appartenente ai crocodilomorfi. Visse tra il Giurassico medio e il Giurassico superiore (Calloviano - Titoniano, circa 167 - 150 milioni di anni fa) e i suoi resti fossili sono stati ritrovati in Sudamerica.
Questo animale aveva un aspetto piuttosto diverso da quello degli attuali coccodrilli: come molte forme simili (ad esempio Geosaurus e Metriorhynchus), Purranisaurus doveva possedere un corpo slanciato e sprovvisto di corazza, con quattro arti trasformati in strutture simili a pagaie (il paio anteriore era più corto) e una lunga coda terminante in una struttura carnosa bilobata. Il cranio, rispetto a quello dell'affine Metriorhynchus, possedeva un muso più corto e robusto.
Purranisaurus fa parte dei metriorinchidi, un gruppo di animali affini ai coccodrilli che si svilupparono nel corso del Giurassico verso uno stile di vita strettamente acquatico. Purranisaurus, secondo recenti analisi (Cau e Fanti, 2011) potrebbe essere uno dei membri più basali del clade dei Geosaurinae, comprendente i metriorinchidi dotati di una struttura più robusta. Il più antico geosaurino noto, tuttavia, è Neptunidraco.
I primi fossili di Purranisaurus vennero descritti nel 1948 da Rusconi e provenivano dal Titoniano dell'Argentina. Lo studioso descrisse i resti come Purranisaurus potens e li attribuì erroneamente a un nuovo genere e a una nuova specie di plesiosauri. Nel 1975 una revisione operata da Zulma Gasparini dimostrò che Purranisaurus potens era un coccodrillo metriorinchide, forse ascrivibile al genere Metriorhynchus.
Analisi filogenetiche successive hanno dimostrato che Purranisaurus è un genere valido di metriorinchidi (Young, 2007; Young e de Andrade, 2009; Young et al., 2009). Altre specie attribuite a Purranisaurus provengono da strati più antichi (Calloviano) del Cile: P. casamiquelai (originariamente attribuito a Metriorhynchus) e P. westermanni (a volte considerato un sinonimo della specie precedente).
Rusconi C. 1948. Nuevo plesiosaurio, pez y langostas del mar jurasico de Mendoza. Mendoza, Mus. Hist. Nat., Rev. 2: 3–12.
Gasparini Z. 1975. Revison de ?Purranisaurus potens RUSCONI, 1948 (Crocodilia, Thalattosuchia) Los Thalattosuchia como un nuevo Infraorden de los Crocodilia. Actas del Congreso Geologico Argentino 5: 423–431.
Gasparini Z., Chong G. 1977. Metriorhynchus casamiquelai n. sp. (Crocodilia, Thalattosuchia) a marine crocodile from the Jurassic (Callovian) of Chile, South America. Neues Jahrbuch für Geologie und Paläontologie, Abhandlungen 153 (3): 341-360.
Gasparini ZB. 1980. Un nuevo cocodrilo marino (Crocodylia, Metriorhynchidae) del Caloviano del norte de Chile. Ameghiniana 17: 97–103.
Gasparini Z., Vignaud P., Chong G. 2000. The Jurassic Thalattosuchia (Crocodyliformes) of Chile: a paleobiogeographic approach. Bulletin Société Géologique de France 171 (6): 657-664
Young M.T. 2007. The evolution and interrelationships of Metriorhynchidae (Crocodyliformes, Thalattosuchia). Journal of Vertebrate Paleontology 27 (3): 170A.
Gasparini Z.B., Paulina-Carabajal A., Chong G. 2008. Un nuevo espécimen de cocodrilo marino del Jurásico Medio del norte de Chile: revalidación de Metriorhynchus westermanni (Crocodyliformes: Metriorhynchidae). Revista Geológica de Chile 35 (2): 335-346.
Young, Mark T., and Marco Brandalise de Andrade, 2009. "What is Geosaurus? Redescription of Geosaurus giganteus (Thalattosuchia: Metriorhynchidae) from the Upper Jurassic of Bayern, Germany." Zoological Journal of the Linnean Society, 157: 551-585.
Young, Mark T., Brusatte, Stephen L., Ruta, M., Andrade, Marco B. 2009. "The evolution of Metriorhynchoidea (Mesoeucrocodylia, Thalattosuchia): an integrated approach using geometrics morphometrics, analysis of disparity and biomechanics". Zoological Journal of the Linnean Society 158: 801-859.
Gridalo forte (titolo originale  Go Tell it on the Mountain) è un romanzo semiautobiografico dello scrittore afroamericano James Baldwin.
Il romanzo, considerato di formazione e il primo dello scrittore, venne pubblicato nel 1953 a New York e trae spunto per il titolo da uno spiritual e canto natalizio, intitolato Go Tell It on the Mountain e composto nella seconda metà del XIX secolo da John Wesley Work Jr., che riadattò un canto afro-americano.
Esso esamina il ruolo della Chiesa Cristiana nella vita degli afroamericani, vista sia come causa di repressione e ipocrisia che come fonte di ispirazione e spinta per il sorgere di un sentimento di comunità e fratellanza. Esamina inoltre, in modo più sottile, il fenomeno del razzismo negli Stati Uniti.
La rivista Time ha incluso questo romanzo tra quelli da loro selezionati come i migliori 100 in lingua inglese tra il 1923 e il 2005.La storia, che si svolge nel ghetto di Harlem, è quella del giovane John Grimes che, a causa dei suoi problemi esistenziali e oppresso da un patrigno predicatore, cerca comunque aiuto e sicurezza nella chiesa e quindi nella comunità e, grazie soprattutto ad un amico, riesce a liberarsi del peso che lo opprime.
Quando comprende l'origine della mancanza di emotività del patrigno, sarà anche in grado di perdonare la malevolenza e i pregiudizi e quindi di mettersi a confronto con il mondo esterno.
L'amico lo aiuterà anche a scoprire la propria sessualità, considerata "diversa" (il tema dell'omosessualità ritornerà in tutti i libri di Baldwin e in questo primo romanzo sarà resa in modo delicato e poetico), che viene presentata come una salvezza.
Il romanzo è strutturato in cinque parti: un primo capitolo è scritto seguendo principalmente il punto di vista del quattordicenne John; seguono tre capitoli intitolati "Le preghiere dei Santi" ("The Prayers of the Saints)", narrati secondo il punto di vista di Florence, la zia di John, di suo padre e di sua madre. Viene poi il capitolo conclusivo. Le tre preghiere corrispondono ai pensieri e ai ricordi dei tre santi (ovvero i tre protagonisti) mentre pregano nel corso di una funzione religiosa vecchio stile.
Il capitolo di apertura narra la storia di John, un giovane fanciullo afroamericano di Harlem nel 1930. John era stato allevato dalla madre Elisabetta e dal marito, Gabriel, che era un predicatore e pretendeva una severa disciplina, e si comportava in maniera violenta nei confronti dei suoi figli e di sua moglie.
Il credo religioso di Gabriel è molto duro e pensa che la salvezza possa giungere solo attraverso Gesù senza il quale chiunque è condannato all'inferno. John odia suo padre e sogna spesso di ferirlo o di ucciderlo per poi fuggire.
La preghiera di Florence narra la storia della sua vita. Era nata da uno schiavo liberato rimasto a lavorare per sua scelta nel Sud presso una famiglia di bianchi.
Sua madre aveva sempre preferito suo fratello minore, Gabriel, facendo sentire in Florence un gran desiderio di fuggire dalla sua vita. Un giorno, acquista un biglietto di sola andata per New York abbandonando la madre sul letto di morte. A New York, Florence sposa un uomo dalle abitudini dissolute di nome Frank, e la sua vita matrimoniale è una continua lite per dieci anni, fino a quando Frank, una notte, se ne va per non tornare più. Egli muore in seguito in Francia durante la prima guerra mondiale, ma Florence lo scoprirà solamente grazie ad un'amica di Frank.
La preghiera di Gabriel inizia con una descrizione delle sue abitudini di adolescente effeminato e alcolizzato, prima della sua rinascita in Cristo e dell'inizio della sua carriera come predicatore. Dopo la sua conversione stringe una relazione con un'amica d'infanzia di Florence, una donna di nome Deborah un po' più vecchia di lui che è stata violentata da adolescente da una banda di uomini bianchi. Deborah è profondamente religiosa, e Gabriel si appoggia alla sua forza per riuscire a diventare egli stesso un buon reverendo. Tuttavia, nonostante le sue convinzioni religiose, Gabriel non è in grado di resistere all'attrazione sessuale per una donna di nome Esther. Ha una breve relazione con lei, ma poi finisce per sentire forti sensi di colpa e quando Esther si trova incinta, Gabriel ruba alla moglie i risparmi e li dà ad Esther per riuscire a mettere tutto a tacere e perché la donna possa andare a partorire altrove; lei va a Chicago, ma muore dando alla luce il loro figlio, Royal. Royal conosce suo padre, ma non conosce il loro vero rapporto, ed è infine ucciso in una rissa da taverna a Chicago. Gabriel è impotente e non riesce ad impedire l'omicidio di suo figlio. Deborah, che fin dall'inizio sapeva o sospettava che Royal fosse il figlio di suo marito, prima di morire a sua volta, rimprovera Gabriel per aver abbandonato Esther e suo figlio.
In questa preghiera, che è la più breve delle tre, Elisabeth racconta la sua storia. Da ragazza era molto legata al padre, ma quando la madre morì fu costretta da un tribunale ad andare a vivere con una zia dal carattere imperioso e freddo. In seguito andrà a vivere a New York con un'amica della zia che lavora come medium. Si viene a sapere che Gabriel non è il padre biologico di John.
Elisabeth ritorna a New York con il suo fidanzato, Richard, un "peccatore autodidatta" che non crede nella Chiesa e che non ha mantenuto la sua promessa di sposare Elisabeth.
Richard viene arrestato per una rapina che non ha commesso e, malgrado venga assolto al processo, non riesce a superare l'esperienza - compreso l'abuso da parte dei poliziotti bianchi - e, durante la prima notte trascorsa a casa, si uccide.
Elisabeth, che da pochi mesi è incinta di John, trova un posto di lavoro dove incontra Florence. Florence la presenta a Gabriel che la sposa.
Nel capitolo finale si ritorna alla chiesa, dove John cade a terra in uno stato spontaneo di estasi spirituale. Curiosamente viene posseduto dallo spirito subito dopo che lo è il suo amico Elisha, ed inizia ad avere una serie di visioni simili a sogni in cui vede il paradiso, l'inferno, la vita e la morte, e vede Gabriel in piedi accanto a lui. Quando si risveglia dice di essere salvo e che ha accolto Gesù nel suo cuore. Appena il gruppo lascia la chiesa, i vecchi peccati tornano alla luce, in quanto Florence intende raccontare a Elizabeth del sordido passato di Gabriel.
John è il protagonista. All'inizio del romanzo ha quattordici anni ed è descritto come un ragazzo delicato e dal carattere complesso.
Roy è il fratello minore di John. All'inizio del romanzo egli viene picchiato dai bianchi. È descritto come un giovane dal carattere turbolento.
Gabriel è il padre di John ed è diacono. Egli prova rancore nei confronti delle persone bianche e mostra grande odio verso il figlio John.
Florence è la zia di John è la sorella di Gabriel. Cerca di limitare il fratello nelle punizioni che assegna.
Elisha è il nipote del pastore ed è un giovane uomo che cerca di insegnare a John i modi di un ragazzo rispettoso.
Frank è il marito di Florence morto nella Prima Guerra Mondiale in Francia. Egli non era in grado di conservare il suo denaro ed era dedito all'alcool.
Esther è l'amante di Gabriel. Beve whiskey e dice che non ha tempo per pregare. Gabriel prova per lei una passione che non sente per la moglie. La loro relazione si conclude dopo nove giorni.
Sorella McDonald è la madre di Esther e la nonna materna di Royal. Elizabeth va a vivere con lei dopo la morte della madre.
Richard è il ragazzo di Elizabeth che la porta a New York; autodidatta, a volte amaro, è il padre biologico di John ed il vero amore della vita di Elisabeth ed è l'unico personaggio del romanzo con l'ambizione di poter cambiare il sistema di vita dei personaggi.
Madame Williams, una spiritista amica della zia di Elisabeth, con la quale rimane quando va in città.
In Gridalo forte, Baldwin fa diversi riferimenti alla Bibbia, il più importante dei quali è quello a Cam, figlio di Noè, che un giorno vide suo padre nudo. Noè di conseguenza maledisse il figlio di Cam, Canaan, e lo relegò al ruolo di servo degli altri suoi figli. Questa storia è importante per due ragioni. In primo luogo è stata utilizzata come giustificazione biblica della schiavitù e come spiegazione della supposta inferiorità delle persone di origine africana, perché i figli di Cam emigrarono in Africa. John nel romanzo si interroga brevemente su questa interpretazione.
In secondo luogo questa storia stabilisce il tabù della nudità del patriarcato. Anche John un giorno vede Gabriel nudo nella vasca quando gli chiede di aiutarlo a lavarsi la schiena, ed inorridisce e si arrabbia per quest'esperienza. Ma egli vede Gabriel nudo anche metaforicamente. John lo considera un ipocrita. Per queste ragioni, Baldwin fa frequenti riferimenti alla storia di Cam quando narra della crisi di fede di John.
Baldwin fa riferimento a diversi altri personaggi e storie della Bibbia, alludendo in un punto alla storia di Mosè che porta gli ebrei fuori dall'Egitto e tracciando un paragone tra quell'esodo e il bisogno degli afroamericani di uscire dalla posizione di sottomissione in cui sono stati tenuti. La lotta di John con Elisha evoca la storia di Giacobbe che lotta con un misterioso essere soprannaturale nel Libro della Genesi.
Il ritmo e la lingua della storia richiamano fortemente il linguaggio biblico, in particolare nella versione di Re Giacomo.
Molti dei passaggi utilizzano modelli di ripetizione identificati da studiosi, come Robert Alter e altri, tipici dei versi biblici.
Il suo patrigno era un ministro Pentecostale e Baldwin disse che era un uomo severo e violento. Inoltre, come John, anche Baldwin aveva avuto un risveglio religioso all'età di 14 anni, l'età in cui divenne predicatore.
Egli era inoltre stato disilluso dalla vita religiosa ed espresse questo tema nei romanzi successivi. nelle sue ultime opere, iniziò ad introdurre i temi dell'omosessualità e della bisessualità. Il suo romanzo La camera di Giovanni, è rappresentativo di queste tematiche ed è considerato come un indicatore della sessualità di Baldwin.
Ci sono alcuni accenni di tematiche omosessuali anche in Gridalo forte, come ad esempio il fascino e l'attrazione che prova John per Elisha.
In un tentativo di ripetere il successo della mini-serie Radici, anche quella la storia di una saga familiare afroamericana, la rete ABC ha prodotto, nel 1984, un film per televisione basato sul romanzo "Gridalo forte". Il film, diretto da Stan Lathan, aveva come protagonisti Paul Winfield nella parte di Gabriel durante la sua età adulta e Ving Rhames nella parte di Gabriel durante la gioventù.Go Tell It On The Mountain è anche il titolo di una canzone dei Linkin Park.
HIStory/Ghosts è un singolo pubblicato il 30 luglio del 1997 da Michael Jackson come secondo estratto dall'album Blood on the Dance Floor: HIStory in the Mix. Non è mai stato pubblicato negli USA ma arrivò nella top 5 nel Regno Unito e alla numero 3 in Italia.
Questo singolo è un doppio A-side con i remix di HIStory estratta dall'omonimo album e Ghosts tratta dall'album di remix Blood on the Dance Floor.
Composta da Michael Jackson, James Harris III e Terry Lewis, la canzone parla delle ingiustizie e delle guerre nel mondo e di personaggi storici come Martin Luther King e Rosa Parks, che si sono sacrificati per la giustizia, ed è composta da vari cambi di stile e vari campionamenti di discorsi storici. La canzone include i cori dei Boyz II Men e del Andraé Crouch Singer Choir. La versione del singolo è stata remixata da Tony Moran e inserita nell'album Blood on the Dance Floor: HIStory in the Mix.
Fu girato anche un videoclip con immagini di repertorio in promozione al singolo, senza la presenza di Michael Jackson, all'epoca impegnato nell'imponente HIStory World Tour. Nel tour la canzone veniva eseguita per concludere i concerti tra bandiere di tutte le nazioni e fuochi d'artificio. Il video è ambientato in un ipotetico futuro dove una ragazza, attraverso la realtà virtuale, entra in un locale futuristico dove diverse persone ballano la canzone mentre sugli schermi appaiono immagini di repertorio di Jackson e di avvenimenti storici come lo sbarco sulla Luna o i discorsi di Martin Luther King e Robert Kennedy.
Ghosts (detta anche Ghost) è la canzone trainante del singolo. Fu registrata inizialmente una prima versione demo nel 1990 per l'album Dangerous ma in seguito venne scartata dalla track list del disco. La canzone venne scritta e composta da Jackson e Teddy Riley e presenta sonorità all'avanguardia per gli anni novanta, vicine all'House e definita "Gothic Pop". Nominata da alcuni critici come "la nuova Thriller", Ghosts non raggiunse il successo e la fama del suo predecessore ed ebbe un impatto decisamente inferiore rispetto a Thriller nel 1983, soprattutto negli Stati Uniti, mentre in Europa, Asia e Australia il video venne presentato con grande successo in alcune anteprime esclusive nei cinema come ad esempio al Festival di Cannes 1997.
Per accompagnare il singolo venne realizzato un video di 40 minuti di lunghezza, entrato nel Guinness dei Primati per 16 anni come il video più lungo nella storia della musica, intitolato Michael Jackson's Ghosts. Parte del video era in realtà stato girato nel 1993 come video per la canzone Is This Scary (poi divenuta Is It Scary) che avrebbe dovuto far parte della colonna sonora del film La famiglia Addams 2 ma, a causa di problemi giudiziari di Jackson, il video e la canzone rimasero incompiuti fino al 1996. Jackson rimise mano al girato e lo completò pensando inizialmente di realizzarlo come video per 2 Bad, canzone dell'album HIStory. Infine inserì nel video anche le canzoni Ghosts e Is It Scary trasformandolo in un cortometraggio con tre canzoni. Per la sola Ghosts venne realizzata una "short version" (versione corta) del video, con vari montaggi dal cortometraggio, portandolo alla durata di 3:58 minuti, che è la durata del singolo.
Il singolo entrò in classifica tra i primi dieci e i primi venti in più paesi. La vetta più alta la ebbe in Italia dove raggiunse il 3º posto, mentre raggiunse il 4º posto in Francia e il 5º posto in Gran Bretagna. Nei Paesi Bassi, Belgio e Svezia trascorse dalle diciassette alle diciotto settimane nelle classifiche. Non essendo stato pubblicato negli Stati Uniti, il singolo non entrò in nessuna classifica di Billboard.
Jane Bess, o Jane Beß (28 novembre 1894 – ...), è stata una sceneggiatrice tedesca che iniziò la sua carriera all'epoca del muto.
Kinder der Strasse (Kinder der Straße), regia di Wolfgang Neff (1921)Schande, regia di Siegfried Dessauer (1922)
È un numero composto da 8 divisori: 1, 2, 3, 4, 6, 12, 163, 326, 489, 652, 978, 1956. Poiché la somma dei suoi divisori (escluso il numero stesso) è 2636 > 1956, è un numero abbondante.
È parte delle terne pitagoriche (815, 1956, 2119), (1467, 1956, 2445), (1956, 2608, 3260), (1956, 5705, 6031), (1956, 26533, 26605), (1956, 53120, 53156), (1956, 79695, 79719), (1956, 106267, 106285), (1956, 159408, 159420), (1956, 239117, 239125), (1956, 318825, 318831), (1956, 478240, 478244), (1956, 956483, 956485).
Sin da giovane ha preso parte a film di successo. Ha interpretato Noshiko, madre di Kira, in TeenWolf e ha avuto un ruolo anche in Tekken recitando con Jon Foo.
The Day After Tomorrow - L'alba del giorno dopo (The Day After Tomorrow), regia di Roland Emmerich (2004)
Nasce nel 1968 quando la famiglia Pessina di Rho decide di rilevare l'antico impianto di imbottigliamento dell'acqua "Introbio". Una scelta che dà vita al primo stabilimento del Gruppo, quello di Primaluna in Valsassina. Poi, l'intuito e la passione portano l'impianto ai vertici dell'efficienza, in pochi anni la produzione sale vertiginosamente, passando dai 7 agli oltre 100 milioni di bottiglie prodotte annualmente.
Daggio - Nasce da una tra le sorgenti più alte d'Europa, 1.935 metri, in Valsassina. Naturale, così come sgorga dal Monte Foppabona, 2.200 metri, nelle Prealpi Orobiche. L'acqua defluente dalla roccia viva non subisce trattamenti artificiali, sgorgando naturalmente pura grazie all'elevato potere filtrante delle rocce. Viene portata nello stabilimento di Primaluna (Lecco) tramite una tubazione di acciaio inox lunga circa 10 km, dove viene imbottigliata.
Acquachiara - Un'acqua che viene dal Monte Baffelàn, 1.793 metri, in una zona idrotermale all'interno delle Piccole Dolomiti. Viene imbottigliata nello stabilimento Norda di Valli del Pasubio (Vicenza).
Ducale - Nasce da una sorgente naturale sul Monte Zuccone, 1.421 metri, nell'Appennino Parmense. È direttamente imbottigliata nel modernissimo stabilimento Norda di Tarsogno (Parma).
Lynx - Nasce sul versante Nord-Est del Monte Pelpi, nel Comune di Bedonia. Il Monte Pelpi, 1.495 metri, domina due delle più belle valli dell'Appennino Tosco-Emiliano, la Valtaro e la Valceno.
Luna - Ricorda il luogo da dove nasce (Primaluna), "Luna" è un nome poetico, semplice e accattivante, che evoca chiarezza e limpidezza. Viene imbottigliata con i procedimenti più moderni nello stabilimento Norda di Primaluna (Lecco) ai piedi della Grigna settentrionale, 2.410 metri, in Valsassina.
La Norda è sponsor in numerosi sport, tra i più importanti la pallavolo: essa è main sponsor della squadra bergamasca del Volley Bergamo dal 2011 e del relativo campo di gioco, il PalaNorda.
Il castello di Bargone è un maniero medievale che sorge a Bargone, piccola frazione del comune di Salsomaggiore Terme, in provincia di Parma.
Il castello fu costruito verso la fine del X secolo per conto dell'episcopato parmense.Il territorio nel corso del XII secolo fu strenuamente conteso fra parmigiani, borghigiani e piacentini, finché nel 1191 l'imperatore del Sacro Romano Impero Enrico VI di Svevia vendette il maniero e Borgo San Donnino alla città di Piacenza in cambio di duemila lire imperiali; tuttavia, già nel 1198 il Comune di Parma rientrò in possesso della fortezza, di cui Oberto Pallavicino fu ufficialmente investito nel 1249 da Federico II.Nel 1267 i parmigiani riconquistarono il castello, che smantellarono negli anni seguenti; nel 1298 il podestà di Parma occupò la zona in seguito ad una serie di saccheggi avvenuti nelle saline della vallata di Salsomaggiore, ma all'inizio del XIV secolo il maniero fu ricostruito da Gherardo de' Rangoni, che si ribellò alla guelfa Parma; nel 1325 i parmensi assaltarono il maniero, espugnandolo ed arrestando i membri della famiglia Rangoni.Nel 1343 la fortezza risultava in possesso ai Bertoldingi, ma già nel 1360 l'imperatore Carlo IV di Lussemburgo investì del feudo Oberto III Pallavicino. Nel 1374 le lotte intestine della famiglia Pallavicino per il possesso del feudo culminarono con l'assassinio del marchese Giacomo e di suo figlio Giovanni da parte del nipote Niccolò, signore di Tabiano, che riuscì in tal modo ad impossessarsi di Bargone. Di ciò approfittò il duca di Milano Bernabò Visconti, che attaccò e conquistò il castello di Tabiano, allontanando Niccolò dalle sue terre. Nel 1386 il beato Rolando de' Medici, ritiratosi in zona già dal 1360, scomparve nel maniero di Bargone, per poi essere sepolto nell'oratorio della Santissima Trinità di Busseto.Con la presa del potere da parte di Gian Galeazzo Visconti, nel 1390 la situazione si ribaltò e Niccolò rientrò in possesso dei suoi feudi, di cui fu ufficialmente investito nel 1395 da parte dell'imperatore Venceslao di Lussemburgo. Nel 1401 il marchese scomparve per avvelenamento nel castello di Tabiano e Ottobuono de' Terzi colse l'occasione per attaccare e distruggere il maniero di Bargone nel 1405.Nel 1441 Niccolò Piccinino attaccò su più fronti lo Stato Pallavicino, costringendo il marchese Rolando il Magnifico alla fuga; tutte le sue terre furono incamerate dal duca Filippo Maria Visconti, che nel 1442 investì del feudo di Bargone il Piccinino. Nel 1457 Francesco Sforza restituì al marchese Gian Lodovico Pallavicino il feudo di Bargone, unitamente a quello di Busseto.Nel 1587 il castello fu conquistato dai duchi di Parma Farnese, che nel 1650 lo vendettero al marchese Felice Mari di Genova. Nel 1711 il maniero, ormai trasformato in elegante dimora nobiliare, passò ai marchesi Lomellino, che in seguito lo rivendettero ai Pallavicino di Genova; nella prima metà del XVIII secolo il castello fu alienato ai Pratolongo, che destinarono le terre attorno al maniero e le sue ampie cantine alla produzione di varie qualità di vino. Alla fine del secolo Carlo Farioli acquistò l'antica fortezza, oggi appartenente ai suoi discendenti.
Il castello, collocato sulla sommità del colle all'interno di un fitto bosco, si sviluppa attorno ad un cortile centrale quadrato.Ai piedi dell'altura, in corrispondenza del confine fra i pendii coltivati a vigneto e la zona boschiva più elevata, si innalza il piccolo rivellino medievale d'ingresso, ad arco a sesto acuto, coronato da merlature ghibelline; in facciata sono ancora presenti le alte fessure che ospitavano i bolzoni del ponte levatoio, di cui non rimangono altre tracce.Le facciate in pietra e laterizio del castello, di aspetto ancora severo ed imponente, sono ingentilite dalle numerose finestre che si aprono soprattutto sul lato orientale, sviluppato su cinque livelli; spicca nell'ala sud-ovest l'alto mastio fortificato, in posizione dominante sulle vallate circostanti. All'interno, in posizione centrale, si apre l'elegante cortile rinascimentale innalzato intorno alla metà del XVI secolo, con porticato angolare sviluppato su due lati, sostenuto da un colonnato di ordine tuscanico a serliana.Gli interni sono caratterizzati dalla ricchezza delle decorazioni di numerosi ambienti, realizzate soprattutto nel corso del XVIII e XIX secolo. La Sala d'Armi è suddivisa da un elegante colonnato in due navate coperte da volte a crociera ornate da stucchi. In adiacenza si aprono le sale di rappresentanza, con soffitti a volta affrescati, antiche tappezzerie alle pareti ed arredi d'antiquariato; fra le altre, si distingue la decorazione del salone, dipinto fra il 1864 e il 1884 dallo scenografo Girolamo Magnani, che vi raffigurò una serie di viste del castello nei diversi momenti della giornata, oltre a quattro paesaggi relativi a ciascuna stagione dell'anno. Al piano seminterrato si sviluppano, accanto alle antiche prigioni, le ampie cantine, ancora destinate alla produzione dei vini dell'azienda.
Come molti castelli, anche quello di Bargone sembrerebbe ospitare alcune presenze. Negli anni numerose sono state le segnalazioni da parte dei visitatori e lo stesso proprietario racconta di aver sentito "qualcosa", anche se pare che dagli inizi del XXI secolo i fenomeni siano quasi del tutto scomparsi.
 Mario Calidoni, Maria Cristina Basteri, Gianluca Bottazzi, Caterina Rapetti, Sauro Rossi, Castelli e borghi. Alla ricerca dei luoghi del Medioevo a Parma e nel suo territori, Parma, MUP Editore, 2009, ISBN 978-88-7847-241-9.
 Angelo Pezzana, Storia della città di Parma continuata, Tomo secondo, Parma, Ducale Tipografia, 1842.
Fences è un'opera teatrale di August Wilson, considerata uno dei capolavori del drammaturgo e della letteratura teatrale afroamericana. È il sesto dramma del "ciclo di Pittsburgh" e debuttò nel 1983, prima di andare in scena a Broadway nel 1988 e vincere il Premio Pulitzer per la drammaturgia e il Tony Award alla migliore opera teatrale.
Troy Maxon è un ex giocatore di baseball della Negro League che ora lavora come spazzino. L'equilibrio costruito dall'uomo all'interno della sua famiglia va in pezzi quando il figlio Cory disubbidisce al padre e si presenta a un provino per il football che potrebbe portarlo a vincere una borsa di studio per un'università. Troy non vuole che il figlio si avvicini al mondo dello sport temendo che possa essere scartato per il colore della sua pelle com'era successo a lui anni prima (anche se Cory ritiene che Troy venne scartato per l'età, non perché afroamericano). Troy perde l'ultimo sostegno in famiglia quando porta a casa una bambina avuta da un'amante e la moglie Rose decide di adottare la bambina, ma da quel momento non sarà più la moglie di Troy.
Sette anni dopo, Troy è morto e la famiglia si riunisce ancora una volta per il funerale dell'uomo che, nel bene e nel male, ha vissuto al meglio delle sua capacità.
In fisica uno spettro continuo è un insieme di valori rappresentanti una qualche grandezza fisica (ad esempio energia o una lunghezza d'onda) descritto da un intervallo di numeri reali.
Gli spettri di emissione continui si ottengono facendo passare la radiazione emessa da un solido o da un liquido incandescenti, oppure da un gas denso riscaldato, attraverso una fenditura e scomponendola con un prisma. In uno spettro di emissione continuo sono presenti tutte le frequenze dello spettro elettromagnetico, senza soluzione di continuità. Le caratteristiche dello spettro dipendono dalla temperatura del corpo: a basse temperature sono più intense le radiazioni a minor frequenza, ad elevate temperature sono più intense le radiazioni a maggior frequenza. La radiazione che predomina per intensità determina il colore della luce emessa dalla sorgente incandescente: per questo, quando un oggetto metallico viene riscaldato sulla fiamma, il suo colore varia dal rosso al bianco-azzurro in relazione alla temperatura raggiunta.
Il film, diretto da Allan Dwan su una sceneggiatura e un soggetto di Karen DeWolf, fu prodotto da Benedict Bogeaus (sposato con Dolores Moran che interpreta Dolly) per la Benedict Bogeaus Production e girato nei Republic Studios dal fine dicembre 1953 a metà gennaio 1954. I titoli di lavorazione furono Desperate Men e Four Desperate Men.
Il film fu distribuito con il titolo Silver Lode negli Stati Uniti dal 23 luglio 1954 al cinema dalla RKO Radio Pictures.Altre distribuzioni:
WHEN THEY GRIP THEIR GUNS...YOU'LL GRIP YOUR SEAT! Revenge erupts into a frantic man-hunt...in this compelling picture of the Pioneer West! (original ad sheet)
Il primo singolo estratto è Per fare a meno di te e fa parte della colonna sonora del film Solo un padre (2008) di Luca Lucini. Il brano è entrato direttamente alla sesta posizione della classifica italiana.Dopo un mese dall'uscita il cofanetto ha guadagnato il doppio disco di platino.
Nel cofanetto sono presenti tre CD dal titolo diverso. Il primo, per abbracciarsi, contiene i brani più dolci di Giorgia, i "lenti", da Gocce di memoria a Come saprei, da E poi all'inedito Per fare a meno di te. Giorgia ha ricantato per l'occasione Dimmi dove sei e Voglio solo te. Sono presenti, inoltre, versioni completamengbgte nuove di Strano il mio destino, L'eternità e di Infinite volte, il brano (in origine completamente acustico) che nel 2005 lanciò nel mercato l'Mtv Unplugged Giorgia. E poi, la canzone con cui la cantante ha debuttato al Festival di Sanremo 1994, è presente con un nuovo missaggio (era presente in una versione ancora diversa nel Greatest Hits - Le cose non vanno mai come credi del 2002).
Il secondo CD, per liberarsi, contiene i brani più movimentati di Giorgia, come Girasole e Vivi davvero. Giorgia ha ricantato per l'occasione la cover di Nessun dolore che aveva già proposto nel 1994. Ad aprire il CD, l'inedito Via col vento, uscito come secondo singolo in radio, scritto da Giorgia con lo stesso team con cui ha realizzato Di sole e d'azzurro.Infine, il terzo, per (r)incontrarsi, è dedicato ai duetti e, in generale, alle "sperimentazioni" della carriera di Giorgia. I heard it through the grapevine, canzone di Marvin Gaye contenuta nell'Mtv Unplugged di Giorgia e uscita all'epoca come secondo singolo, è qui interpretata in studio. Oltre ai due inediti Lacrime amare (originariamente scartata, in una versione però diversa, dall'album Ladra di vento nel 2003) e Farei di tutto, ci sono anche i duetti con Fiorello (su una canzone di Ornella Vanoni, Più), Ronan Keating (nella versione internazionale di Grazie perché, interpretata in Italia da Gianni Morandi), Pino Daniele ed Elio e le Storie Tese. Apre il cd il brano cantato con Mina, Poche parole. Infine, alcuni live sia recentissimi (come quello di Parlo con te) sia risalenti al periodo in cui Giorgia si esibiva con la band del padre nei locali (1993).
A corredare i 3 cd nella versione deluxe vi è anche un DVD,  nel quale sono stati raccolti per l'occasione i 19 video musicali girati da Giorgia nei 15 anni appena trascorsi, più gli EXTRAS, 
I 3 cd contenuti nel cofanetto, "Per Abbracciarsi"; "Per Liberarsi" e "Per (R)Incontrarsi" sono stati venduti ulteriormente anche come cd singoli.
Figlio primogenito di Abū Bakr, il primo califfo della storia islamica, era figlio anche di Zaynab bt. ʿĀmir, detta Umm Rumān ed era fratello germano di ʿĀʾisha. Con altri tre figli di Abū Bakr, vale a dire ʿAbd Allāh, ʿĀʾisha e Asmāʾ, nacque tra il 595 e il 609. Si dice che avesse un accentuato senso dell'umorismo.
Rimase pagano, col suo nome originario di ʿAbd al-Kaʿba (che gli sarà cambiato più tardi da Maometto) fino all'Accordo di al-Hudaybiyya del 628.
A Badr ebbe l'occasione di uccidere suo padre, ma non volle farlo. Anni dopo, diventato musulmano, ne informò Il genitore. Suo padre replicò: "Se ne avessi avuto io l'opportunità, non avrei risparmiato te."Nella battaglia di Uhud, prima che il combattimento iniziasse, s'avanzò verso le file islamiche avversarie e sfidò a singolar tenzone il padre. Abū Bakr accettò la sfida ma Maometto lo fermò, dicendo: "Rinfodera la spada, e lascia che noi possiamo seguitare a fruire dei tuoi saggi consigli".Dopo essersi convertito, ʿAbd al-Raḥmān prese parte a tutte le restanti battaglie combattute dai musulmani e divenne famoso come un prode guerriero, specialmente nella Conquista musulmana della Siria. Fu uno dei mubārizūn, ossia campioni in combattimento armato, e partecipò a un gran numero di duelli. Le formazioni di mubārizūn dell'esercito califfale erano composte da guerrieri provetti, abili spadaccini, lancieri e arcieri. Sui campi di battaglia, essi avevano lo scopo precipuo di demoralizzare l'esercito nemico prima dell'inizio della battaglia, sfidando i campioni del campo avverso in combattimento.
Nella battaglia della Yamama uccise Muḥakkam b. al-Ṭufayl al-ʿAql, detto Muḥakkam al-Yamāma, comandante in capo delle forze di Musaylima.
Nella battaglia del Yarmuk, il comandante in capo delle forze bizantine scelse cinque guerrieri selezionati tra le sue truppe e fece loro sfidare a duello un numero equivalente di musulmani. Ad accettare fu ʿAbd al-Raḥmān che, a uno a uno, uccise i suoi avversari.Nella battaglia di Bosra in Siria, entrò in città attraverso un passaggio sotterraneo, aprendo le porte della città per farvi entrare il grosso delle forze musulmane.
ʿAbd al-Raḥmān si oppose alla designazione da parte di Muʿāwiya b. Abī Sufyān del figlio Yazīid a nuovo califfo dopo la sua morte. Quando Marwān b. al-Ḥakam annunciò questa notizia alla popolazione di Medina, provò a legittimare la designazione dicendo che quella era stata la consuetudine (sunna) messa in atto da Abū Bakr e ʿUmar. ʿAbd al-Raḥmān lo smentì, affermando che quella era la consuetudine dei Bizantini e dei Persiani, non dei primi due califfi, e che né Abū Bakr né ʿUmar avevano indicato la loro progenie alla loro successione. Marwān provò a imprigionare ʿAbd al-Raḥmān ma questi si mise in salvo nella casa di sua sorella ʿĀʾisha, vedova del Profeta. Marwān tentò allora di calunniare ʿAbd al-Raḥmān citando il versetto 17 della Sūra XLVI
affermando falsamente che esso era stato rivelato per deprecare proprio ʿAbd al-Raḥmān.Fu inumato alla Mecca. Non mancarono voci che indicarono nel califfo omayyade l'autore della sua morte, che sarebbe stata procurata col veleno.
خالد محمد خالد، رجال حول الرسول، بيروت، دار الفكر، ص ٥٢٨- ٥٣١ / Khālid Muḥammad Khālid, Rijāl ḥawla al-rasūl (Uomini attorno all'Inviato [di Dio]), Beirut, Dār al-fikr, pp. 528–531.
Astronomy Domine è una canzone dei Pink Floyd, la prima traccia del loro album di debutto, The Piper at the Gates of Dawn.
La canzone venne composta da Barrett nel 1966 (nonostante ci lavorasse già dal '65), quando le sessioni con i Floyd si svolgevano nell'appartamento di Highgate di Mike Leonard. Durante le pause, Barrett consultò svariati atlanti siderali di Leonard, dalla cui consultazione venne fuori il verso Jupiter and Saturn / Oberon, Miranda and Titania / Neptune, Titan.
Già dalle prime sessioni la voce e la chitarra erano di Barrett, mentre la tastiera era affidata a Wright. Differente invece era il titolo di lavorazione: Astronomy Dominé (An Astral Chant), con un riferimento al fatto che il vocabolo Domine (tradotto Signore) è una parola latina spesso utilizzata nei canti gregoriani.
La canzone si apre con la voce del manager dei Pink Floyd dell'epoca, Peter Jenner, che recita i nomi delle stelle attraverso un megafono. L'intenzione di questa apertura è quella di replicare le sensazioni dello spazio profondo; la voce di Jenner sembra quella di un astronauta che parla attraverso un intercom. Si sente anche un messaggio in codice Morse all'inizio di questa canzone, che era un modo per trasmettere messaggi utilizzando una serie di toni lunghi e brevi. Si è cercato per anni di decifrare tale codice, ma si ė appurato che era solo una serie casuale di toni senza alcun significato.
La traccia è - insieme ad Interstellar Overdrive - quella più "spaziale" dell'LP. Lo stile influenzerà successivamente album della band come Ummagumma o The Dark Side of the Moon.
Astronomy Domine era un pezzo piuttosto frequente nei concerti; a riprova di ciò, comparve come prima traccia sull'LP dal vivo di Ummagumma. Dopo l'abbandono di Barrett, toccò al nuovo chitarrista David Gilmour eseguire la parte cantata, insieme a Wright. La canzone venne ampliata raggiungendo in alcuni momenti una durata di 15 minuti.
Dopo il concerto del 20 giugno 1971 al Palaeur di Roma, la canzone non fece più parte della scaletta nei concerti dal vivo fino al 1994, anno in cui venne pubblicata (in una versione dal vivo a Miami) come lato B del singolo Take It Back.
Durante il tour del 2006 di David Gilmour e Richard Wright, la canzone è stata rispolverata e inserita in alcuni concerti. Lo stesso Gilmour continua ad eseguirla regolarmente nei suoi concerti.
Nel 1968, i Pink Floyd andarono in Belgio a girare un filmato promozionale per Astronomy Domine, così come avevano già fatto per The Scarecrow e avrebbero ripetuto per See Emily Play, Apples and Oranges, Paint Box, Set the Controls for the Heart of the Sun, Corporal Clegg. Syd Barrett non è presente in nessuno di questi filmati tranne che in The Scarecrow.
Il gruppo thrash metal canadese Voivod ha inserito una cover di Astronomy Domine nell'album Nothingface del 1989.
Home We'll Go (Take My Hand) è un singolo del DJ statunitense Steve Aoki e del gruppo musicale canadese Walk off the Earth, il quarto estratto dal terzo album in studio di Aoki Neon Future II e pubblicato il 9 ottobre 2015.
Il videoclip, diretto da Aaron Grasso e basato su una storia scritta da Aoki, è stato pubblicato il 21 dicembre 2015 attraverso il canale YouTube della Ultra Music e mostra scene di Aoki e dei Walk off the Earth intenti a eseguire il brano con altre in cui viene narrata la storia d'amore tra un uomo e una donna extraterrestre.
La Medicina Generale/Medicina di Famiglia è la branca specialistica della medicina che si occupa in modo specifico di medicina di comunità, cure primarie e gestione delle patologie sul territorio in ambiente extraospedaliero.In Italia i medici specialisti che esercitano la professione nell'ambito della disciplina della Medicina Generale/Medicina di Famiglia sono i medici di medicina generale (MMG),in inglese i General Practitioners o Family Medicine Physician  
I medici di medicina generale sono figure da non confondere con il "medico generico", che identifica il laureato in medicina senza formazione post laurea, e con il "medico di base", figura professionale non più esistente e sostituita dal medico di medicina generale.  
Il medico di medicina generale di assistenza primaria è il responsabile della cura globale del paziente. Non si occupa della cura della malattia del singolo organo o apparato bensì della cura olistica della persona all'interno della società in cui vive. Il medico segue il paziente in un lungo arco di tempo e si occupa di ogni aspetto della vita sanitaria della persona.  
Negli ultimi 20 anni anche in Italia la medicina generale ha acquisito competenze e professionalità  peculiari ed esclusive essendo centrata sulla cura territoriale, e non ospedaliera, con diversi approcci terapeutici alle diverse e numerose patologie che caratterizzano in modo particolare l'anziano e il grande anziano.   
Il medico di medicina generale è specializzato nell'affrontare le patologie caratteristiche delle cure primarie sul territorio facendo una sintesi tra le varie necessità del paziente di tipo sanitario e sociale e coordinando sul territorio l'intera vita sanitaria dell'assistito.   
In Italia solo i medici chirurghi in possesso di diploma di formazione specifico in medicina generale, che si consegue in seguito a specializzazione in medicina generale, possono esercitare la professione e possono definirsi "medici di medicina generale". 
Secondo la definizione dell'associazione mondiale dei medici di medicina generale (WONCA 2011): "I medici di medicina generale/medici di famiglia sono medici specialisti formati ai principi della disciplina della medicina generale. Essi sono medici di fiducia del singolo individuo, principalmente responsabili dell’erogazione di cure integrate e continuative ad ogni singola persona che necessita di cure mediche indipendentemente dal sesso, dall’età e dal tipo di patologia. Essi curano gli individui nel contesto della loro famiglia, della loro comunità e cultura"
Assistenza Primaria: il medico prende il nome di medico di assistenza primaria un tempo conosciuto come medico di famiglia
Continuità Assistenziale: il medico prende il nome di medico di continuità assistenziale (ex guardia medica) ed opera negli orari non coperti dal medico di assistenza primaria
Emergenza Territoriale: il medico prende il nome di medico di emergenza territoriale ed è il medico che lavora sulle ambulanze 118
Medicina dei servizi territoriali: il medico si occupa dell'organizzazione dell'assistenza distrettuale presso le Asl di riferimento.La disciplina scientifica della medicina generale si occupa: 
della diagnosi e cura delle malattie acute di pertinenza della medicina generale (malattie internistiche che non richiedono ricovero ospedaliero prolungato)
della prevenzione mediante riconoscimento ed eliminazione dei fattori di rischio volta a prevenire lo sviluppo di una patologia (medicina d'iniziativa)
della gestione e della cura del paziente cronico con particolare riguardo al paziente anziano polipatologico e polifarmacologico
della responsabilità clinica globale del paziente in ambiente extraospedaliero mediante coordinamento delle varie figure mediche e socio sanitarie.I medici specializzati in medicina generale devono possedere solide conoscenze di semeiotica, fisiopatologia e farmacologia per poter affrontare a 360° e sul lungo periodo le patologie del paziente che hanno in cura. 
Le nuove conoscenze di fisiopatologia in medicina hanno portato al ruolo centrale del medico di medicina generale nell'ambito della gestione dei fattori di rischio, in modo particolare delle patologie cardiovascolari, respiratorie, oncologiche e degenerative. La "medicina di iniziativa", effettuata mediante programmi di screening e modificazione di errati stili di vita, è oggi di pertinenza della disciplina della medicina generale in collaborazione con le altre specialità mediche.  
L'accesso alla professione di medico di medicina generale è disciplinato dal Decreto Legislativo 17 agosto 1999, n. 368 e successive modificazioni 
il possesso della laurea magistrale a ciclo unico in Medicina e Chirurgia [LM-41] della durata di 6 anni
l'abilitazione all'esercizio della professione di medico-chirurgo e l'iscrizione all'ordine professionale dei medici-chirurghi nella provincia di residenza
il possesso del diploma di formazione specifica in medicina generale che si consegue con la specializzazione in medicina generale (CFSMG), il cui accesso è bandito ogni anno dalle regioni e della durata di 3 anni. Fanno eccezione i laureati in medicina e chirurgia prima del 31/12/1994 che non necessitano del diploma di formazione. Il diploma di formazione specifica in medicina generale è l'analogo del diploma di specializzazione nell'ambito della disciplina della medicina generale.
Per diventare medico di medicina generale di assistenza primaria è necessario essere inoltre titolari di convenzione per la medicina generale con il SSN mediante partecipazione ad appositi concorsi banditi dalle Regioni
L'Ordine reale vittoriano (RVO) è un ordine cavalleresco dinastico del Regno Unito e del Commonwealth delle nazioni. Creato dalla regina Vittoria il 21 aprile 1896, con il motto latino Victoria e il 20 giugno come data ufficiale di commemorazione dell'ordine, esso venne stabilito per riconoscere coloro che avevano servito il monarca con distinzione.
Quando l'Ordine reale vittoriano venne creato sul finire del XIX secolo, gran parte degli onori venivano concessi su suggerimento del primo ministro o di altri ministri.
Gli ordini più importanti erano l'Ordine della Giarrettiera e quello del Cardo che venivano concessi come onorificenza personale sin dal medioevo, ma avevano il difetto di essere limitati secondo antichi regolamenti a soli 40 membri.
Il senso di questo nuovo ordine non era quindi solo quello di creare nuove onorificenze, ma di ampliare il numero degli aderenti, in un momento storico in cui l'Impero britannico era al suo zenit. L'ordine venne celebrato in occasione del Giubileo di Diamante della regina Vittoria.
Il monarca era il Sovrano supremo dell'ordine e aveva il compito di nominare tutti gli altri membri. A seguire, si trovava il Gran Maestro: questa carica, fu tra l'altro, ricoperta dalla Regina Madre, dal 1935 alla di lei morte nel 2002, momento in cui sua figlia, la Regina Elisabetta II, nominò a tale carica la propria figlia, la Principessa Anna, nel 2007.
Sotto queste personalità, si trovavano cinque grandi ufficiali dell'ordine: il cancelliere (titolo ricoperto dal lord ciambellano), il segretario (occupato dal tesoriere), il registratore (occupato dal segretario della Cancelleria centrale degli ordini cavallereschi), il cappellano (occupato dal cappellano della Queen's Chapel of the Savoy), e il genealogista.
membro (MVO)Individualmente, ciascun membro può ottenere la medaglia reale vittoriana, per speciali meriti. Prima del 1984, i gradi di luogotenente e membro erano classificati come membri di quarta e quinta classe, rispettivamente. Dal 31 dicembre di quell'anno, la regina Elisabetta II dichiarò queste classi divise.
I membri onorari dell'Ordine ricevono il titolo di "accoliti". I luoghi di ritrovo dell'Ordine sono la cappella di San Giorgio a Windsor e l'abbazia di Westminster.
L'Ordine reale vittoriano dispone di un gran numero di insegne e distintivi, ma la medaglia ufficiale è contraddistinta essenzialmente da una croce maltese con al centro un medaglione raffigurante le lettere VRI (Victoria "regina imperatrice"), oro su sfondo rosso, sormontate da una corona e circondate da una fascia blu con inciso il motto dell'ordine a lettere dorate. Cavalieri e dame di gran croce vestono anche una fascia che attraversa il busto dalla spalla destra al fianco sinistro; i cavalieri di commenda e commendatori portano un collare con medaglia, mentre i luogotenenti e i membri indossano la medaglia sul lato sinistro del busto; le donne indossano la medaglia portata al braccio sinistro.
I collari dell'ordine sono portati esclusivamente dai cavalieri e dalle dame di gran croce e sono fatti d'oro, consistenti in sezioni ottagonali alternate a fiamme ottagonali.
Dal momento che l'Ordine reale vittoriano è aperto ai cittadini di sedici differenti Paesi, ciascuno col proprio sistema di onorificenze, decorazioni e medaglie, esso varia in precedenza da Paese a Paese. Di seguito vengono schematizzati i casi principali:
Nel Regno Unito le mogli dei membri maschi di tutte le classi così come i figli dal secondogenito in poi, le figlie, le nuore o i cognati non hanno particolari ordini di precedenza sugli altri, purché ovviamente non siano stati insigniti loro stessi di specifici ordini cavallereschi.
McCreery, Christopher, On Her Majesty's Service: Royal Honours and Recognition in Canada; Dundurn Press (Toronto); 2008; ISBN 1-55002-742-5
 Canadian Forces Administrative Order 18-4 Recommendations for Canadian Orders, Decorations and Military Honours, su admfincs.forces.gc.ca. URL consultato il 27 agosto 2008 (archiviato dall'url originale il 15 marzo 2007).
Giuseppe Perego (Sondrio, 27 settembre 1920 – Nikitowka, 26 gennaio 1943) è stato un militare italiano.
Sottotenente di complemento degli alpini, fu decorato con Medaglia d'oro al valor militare alla memoria per il coraggio dimostrato in combattimento durante la Seconda battaglia difensiva del Don.
Nacque a Sondrio nel 1920, figlio di Piero e Adele Antonietta Sala, frequentava l'Università "Luigi Bocconi"  di Milano quando fu chiamato a prestare servizio militare nel settembre 1940. Dopo aver frequentato la Scuola Allievi Ufficiali della specialità alpini a Bassano del Grappa, fu nominato sottotenente di complemento nel marzo 1941, assegnato al Battaglione alpini "Tirano" del 5º Reggimento della 2ª Divisione alpina "Tridentina". Trattenuto in servizio, nel luglio 1942 per il fronte russo, al comando di un plotone della 46ª compagnia. In Unione Sovietica fu protagonista di numerosi azioni di pattugliamento sul fronte di Belogory. Durante un contrattacco sferrato nel settore di Arnautowo cadde mortalmente ferito alla testa del suo reparto. Dopo la sua morte fu promosso al grado di tenente con Regio Decreto del 18 marzo 1943, decorato con la Medaglia d'oro al valor militare alla memoria, e il 24 febbraio 1946 gli fu conferita la laurea "ad honorem" in economia e commercio dall'Università commerciale "L. Bocconi".
 Andrea Bianchi, Mariolina Cattaneo, I quaderni dell'Associazione Nazionale Alpini. Il Labaro, Associazione Nazionale Alpini, 2011, ISBN 978-88-902153-1-5.
 Andrea Bianchi, I quaderni dell'Associazione Nazionale Alpini. Il Medagliere, Associazione Nazionale Alpini, 2012, ISBN 978-88-902153-2-2.
Giotto Ciardi (Lari, 25 novembre 1921 – Pisa, 27 novembre 1995) , Grande Invalido della Resistenza, è stato un carabiniere italiano che si è particolarmente distinto nella Resistenza e nella Lotta di Liberazione, guadagnandosi una Medaglia d'oro al valor militare, una Medaglia d'oro della Liberazione jugoslava ed una Medaglia di bronzo degli Stati Uniti d'America.
L'8 settembre 1943 Ciardi era effettivo della 650ª Sezione mobilitata presso l'Aeronautica dell'idroscalo di Divulj (Dalmazia). Avuta notizia dell'armistizio si attivò ottenendo dall'Esercito di Liberazione jugoslavo i mezzi necessari per trasferire i militari italiani in Puglia, già abbandonata dai tedeschi e sotto il controllo del governo provvisorio, evitando loro probabilmente la sorte della Divisione Acqui.
Quando il 13 ottobre l'Italia dichiarò guerra alla Germania, Ciardi aveva già iniziato la sua lotta contro i Nazisti sempre in Jugoslavia: aveva già abbattuto un loro aereo mentre era imbarcato su un battello ma a dicembre rimase gravemente ferito in uno scontro a fuoco. Soccorso dai partigiani, fu trasferito in un ospedale di Taranto a bordo di una nave statunitense.
Nonostante una menomazione fisica, ad aprile risaliva l'Italia per congiungersi ai partigiani del Gruppo Patrioti Apuani attiva nella zona di Carrara in collegamento con la 5ª Armata USA.
Dopo pochi giorni, il 14 aprile attaccò da solo un bunker tedesco neutralizzandone gli occupanti lanciando un grappolo di bombe a mano attraverso una feritoia. Preso posizione dietro le armi, respinse fino a sera i contrattacchi tedeschi. Quando cercò di filtrare per riguadagnare un rifugio sicuro, fu catturato dai tedeschi del generale Karl Wolff che lo torturarono per estorcere informazioni sulla resistenza. Ciardi non tradì e dopo due settimane fu liberato da un'azione portata da altri partigiani che lo ricoverarono in un ospedale di Lucca.
Ha esordito con la Nazionale estone il 31 agosto 1996 sostituendo nei minuti finali della partita persa per 1-0 contro la Bielorussia l'infortunato Mart Poom.
Nel luglio del 2002 gioca contro il Kazakistan la sua prima partita da titolare. Pareiko è stato uno dei portieri più rappresentativi della nazionale.
La storia dell'elettrochimica ha visto il susseguirsi di numerose tappe fondamentali nel corso della sua evoluzione, spesso correlate con lo sviluppo di diverse branche della chimica e della fisica: essa trae infatti origine dalla scoperta dei principi del magnetismo all'inizio del XVI e XVII secolo e prosegue fino alle teorie sulla conduttività e sul trasporto della carica elettrica.
Il termine elettrochimica riguarda lo studio dei processi in cui avviene la trasformazione di energia chimica in energia elettrica e viceversa. Tale termine venne utilizzato durante il XIX e XX secolo facendo riferimento ad un ambito prevalentemente teorico, relegato alla ricerca laboratoriale; con il passare del tempo tale termine ha acquisito un ulteriore significato applicativo, grazie alle molteplici applicazioni delle teorie dell'elettrochimica (anche in ambito industriale), tra cui: le pile, gli accumulatori, le pile a combustibile, lo sviluppo di metodi per prevenire la corrosione dei metalli, le tecniche di raffinazione attraverso elettrolisi e lo sviluppo di metodi elettroanalitici (ad esempio la voltammetria, l'amperometria e l'elettroforesi).
Sebbene si possa parlare di elettrochimica nel senso scientifico del termine solo a partire della fine del XVIII secolo (in concomitanza con gli studi degli italiani Luigi Galvani e Alessandro Volta), si ritrovano alcune testimonianze di processi elettrochimici anche di molto antecedenti a questa data. Ad esempio negli scritti dello storico bizantino Zosimo (vissuto nel V secolo d.C.) viene descritto un metodo per ricoprire il ferro con uno strato di rame; tale metodo consiste nell'immergere il ferro in una soluzione di un sale di rame.
Nel 1772 lo studioso Giovanni Battista Beccaria scoprì che facendo passare una scintilla (ad esempio ottenuta da una batteria di bottiglie di Leida) sull'ossido di zinco poteva essere prodotto zinco.
La nascita dell'elettrochimica coincide con gli esperimenti di Luigi Galvani sull'elettricità animale, descritti nel suo saggio De Viribus Electricitatis in Motu Musculari Commentarius (1791). Gli esperimenti di Galvani consistevano nel collegare a degli elettrodi i muscoli di una rana dissezionata. Nel suo saggio Galvani asserì che i tessuti animali siano impregnati da una "forza vitale", che egli chiamò "elettricità animale", la quale attiva il muscolo quando questo è posto a contatto con due metalli differenti. Egli credeva che tale forma di elettricità fosse differente da quella generata dai fulmini o prodotta artificialmente per strofinamento e paragonò i muscoli alle superfici elettrizzate di una bottiglia di Leida. A tale spiegazione si contrappose quella di Alessandro Volta, il quale pensava che i muscoli si comportassero come un elettroscopio, per cui la causa reale della contrazione muscolare fosse dovuta a quella che lui definì "elettricità metallica", originata dalla differente natura dei metalli posti a contatto. A partire da tali considerazioni, nel 1799 Alessandro Volta costruì la prima pila, chiamata appunto "pila di Volta". Tale dispositivo era costituito da diversi elementi disposti "a pila" (da cui il nome), ciascuno formato a sua volta da un dischetto di rame e un dischetto di zinco separati da feltro o cartone imbevuto da una soluzione acquosa.
L'invenzione di Volta venne annunciata in una lettera rivolta a Joseph Banks, presidente della Royal Society di Londra, datata 20 marzo 1800, in cui lo stesso Volta ne diede anche la prima descrizione; nel 1801 la pila di Volta venne quindi presentata all'Institut National des Sciences et Arts.
La pila di Volta venne denominata inizialmente organo elettrico artificiale oppure apparato elettromotore; venne poi battezzata pila per via della sua struttura caratteristica.
La pila di Volta presentava un potenziale di cella molto basso, a causa del fatto che la soluzione acquosa interposta tra i dischetti di rame e zinco fuoriusciva facilmente, a causa del peso dei dischi metallici che schiacciavano le rotelle di feltro o cartone intrise di tale soluzione. Per tale motivo furono realizzate delle varianti della comune pila di Volta (o "pila a colonna") che potessero ovviare a tale problema; tali varianti erano:
la "pila a trogoli" (o "pila a cassetta"), nella quale gli elementi metallici erano costituiti da lastre di zinco e rame saldate a due a due, inserite all'interno di una cassetta di legno orizzontale, per cui si venivano a formare dei compartimenti (o "trogoli") in cui veniva versata la soluzione acquosa; tale variante fu ideata da William Cruickshank nel 1802;
la "pila a tazze" (o "pila a corona di tazze"), nella quale gli elementi metallici erano costituiti da singole lastre di zinco e di rame; ciascuna coppia di lastre era inserita all'interno di una "tazza" di vetro (da cui il nome); tale variante era già presente nei primi disegni di Alessandro Volta;
la "pila di Wollaston", in cui il catodo di rame era ripiegato a forma di U e circondava l'anodo in zinco, disposto al centro; gli elettrodi erano immersi in una vaschetta contenente la soluzione elettrolitica; tale configurazione fu ideata tra il 1813 e il 1815 da William Hyde Wollaston.
Nel 1800 Banks mostrò la lettera di Volta a Anthony Carlisle, il quale assieme a William Nicholson costruì la pila secondo lo schema di Volta; dopo avere costruito la pila, nel tentativo di misurare la carica posseduta dai piatti della pila, Carlisle e Nicholson versarono un po' di acqua sugli elettrodi e si accorsero che si aveva sviluppo di gas.
Qualche mese dopo, i chimici inglesi William Nicholson e Johann Wilhelm Ritter ripeterono l'esperimento di Carlisle e Nicholson sull'elettrolisi, riuscendo a separare l'acqua in idrogeno e ossigeno. Poco dopo Ritter mise a punto la prima apparecchiatura per lo svolgimento della galvanostegia, un processo che permette di ricoprire tramite deposizione elettrolitica un metallo con un sottile strato di un metallo di natura differente. Durante le sue esperienze sulla galvanostegia, Ritter scoprì inoltre che la quantità di metallo depositato dipende dalla distanza alla quale sono posti gli elettrodi.Intorno al 1802 risalgono i primi esperimenti di galvanoplastica ad opera dello scienziato pavese Luigi Valentino Brugnatelli, amico personale di Alessandro Volta, che insieme a lui condusse studi sulle applicazioni della Pila di Volta. In particolare Brugnatelli riuscì a ricoprire gli elettrodi di carbone con uno strato di materiale metallico.Nel 1803 Giovanni Aldini, nipote di Galvani, svolse ulteriori esperimenti sul galvanismo utilizzando anche la pila di Volta durante i suoi esperimenti; in particolare suscitò scalpore un suo esperimento sul corpo umano di un certo George Forster, condannato a morte: infatti durante tale esperimento il corpo rispondeva all'applicazione degli elettrodi con bruschi movimenti dei muscoli, come se il corpo stesse rianimandosi. Aldini concluse da tale esperimento che l'applicazione degli elettrodi aveva delle forti ripercussioni sui muscoli e sul sistema nervoso, ma non riusciva a rianimare il cuore.
A partire dal 1807, sfruttando una cella elettrolitica collegata ad una pila di Volta costituita da 274 elementi, Sir Humphry Davy isolò a partire dai composti che li contenevano il sodio (1807), il potassio (1807), lo stronzio (1807), il calcio (1808), il magnesio (1808) e il litio. Da tali esperienze Davy dedusse che l'elettricità svolgeva delle modifiche chimiche alle sostanze e che tali sostanze dovevano essere costituite da specie chimiche aventi carica opposta.
Successivamente (nel 1824) Humphry Davy scoprì la tecnica della protezione catodica, che proteggendo i metalli dalla corrosione permise l'adozione di scafi delle imbarcazioni in metallo. In particolare, egli propose di installare dei blocchi di ferro alla copertura in rame di una nave. Ciò comportò la prevenzione dalla corrosione del rame, il ferro annullava le proprietà protettive degli ossidi di rame che si formano in seguito alla corrosione del rame immerso in acqua di mare, che impediscono la crescita di molluschi sullo scafo, che così necessitava di lunghe operazioni di pulitura in cantiere.
Intorno al 1820 Robert Hare inventò il "deflagratore galvanico" o "calorimotore", un dispositivo simile ad una pila di Volta ma dotato di piatti molto larghi; tale dispositivo era utilizzato per svolgere combustioni intense e in tempi rapidi; una versione modificata del deflagratore galvanico di Hare venne utilizzata nel 1823 per volatilizzare e fondere il carbone; inoltre nel 1831 fu verificato che se il deflagratore veniva immerso in un liquido ne provocava l'innalzamento di temperatura, fino a raggiungimento dell'ebollizione.
Il deflagratore di Hare era costituito da 80 fogli di zinco (delle dimensioni di circa 15×23 cm) e altrettanti fogli di rame (delle dimensioni di circa 15×35 cm), piegati su se stessi; i fogli di rame avevano dimensioni maggiori, in quanto dovevano circondare completamente i fogli di zinco. Gli 80 elementi in rame e zinco venivano immersi in altrettanti contenitori in vetro, contenenti una soluzione acquosa; nel momento dell'immersione aveva origine la scarica, con intensa produzione di energia termica e luminosa.Nel 1826 Kemp utilizzò per la prima volta un elettrodo costituito da un amalgama di zinco.Nel 1829 Antoine César Becquerel costruì una pila in cui l'intensità di corrente si manteneva costante per un'ora. Becquerel inoltre si aggiudicò la Medaglia Copley nel 1837 per avere estratto elettroliticamente lo zolfo dai suoi minerali. Nel 1839 lo stesso Becquerel scoprì l'effetto fotoelettrico, osservando il comportamento di un elettrodo immerso in una soluzione avente elevata conduttività.Nel 1830 William Sturgeon, utilizzando un amalgama di zinco, costruì un'altra pila che aveva una durata di esercizio maggiore della pila di Volta.Nel 1833 Michael Faraday (che diffuse l'utilizzo di termini quali elettrolita, elettrodo, anodo, catodo, catione, anione, ione, coniati precedentemente da William Whewell) presentò quelle che verranno chiamate "leggi di Faraday sull'elettrolisi", le quali correlano la massa di sostanza prodotta durante l'elettrolisi con la quantità di carica elettrica consumata.
Al 1836 risale l'invenzione della pila Daniell da parte di John Frederic Daniell; grazie a tale pila venivano risolte definitivamente le difficoltà associate alla breve durata di esercizio della pila di Volta (causate dallo sviluppo di idrogeno all'interno della pila). La pila Daniell utilizzava elettrodi in rame e zinco come la pila di Volta, ma a differenza di questa tali elettrodi venivano immersi in due semicelle separate da un ponte salino, in modo da diminuire gli effetti della polarizzazione e lo sviluppo di idrogeno.Tra il 1837 e il 1839 Spenser e Jacobi diedero l'impulso per la nascita dell'elettrometallurgia.L'avvento delle celle a combustibile ebbe luogo nel 1838, quando Christian Friedrich Schönbein ne illustrò i principi teorici. Allo stesso anno risale il primo esperimento sull'elettroformatura, eseguito da Moritz von Jakobi; la tecnica dell'elettroformatura venne utilizzata per operazioni di conio.
Sempre nel 1838 si ebbe l'invenzione della pila di Grove da parte di William Robert Grove; la pila di Groove era costituita da un anodo di zinco immerso in una soluzione diluita di acido solforico e un catodo di platino immerso in una soluzione concentrata di acido nitrico; a causa dell'elevato potenziale di cella (pari a 1,9 volt), tale pila fu preferita alla pila Daniell negli anni 1840-1860 per fornire energia ai telegrafi americani; successivamente la pila di Grove venne abbandonata a causa della sua tossicità; tale pila infatti liberava fumi di diossido di azoto (NO2). Nel 1839 Grove inventò inoltre la prima cella a combustibile, invertendo il processo di elettrolisi dell'acqua, cioè producendo acqua ed energia elettrica a partire da idrogeno e ossigeno. Grove pubblicò i risultati della sua cella a combustibile nel febbraio del 1839 sulla rivista Philosophical Magazine and Journal of Science e ne fornì un'illustrazione nel 1842, sulla stessa rivista.Al 1840 risale l'invenzione della pila di Smee, che ricalca la configurazione ad U della pila di Wollaston, ma a differenza di questa l'elettrodo esterno (piegato ad U) era costituito da argento platinato, mentre lo zinco costituiva l'elettrodo interno.Nel 1841 Robert Wilhelm Eberhard Bunsen inventò la pila di Bunsen a partire dalla pila di Grove, dalla quale si differenziava per l'utilizzo di un catodo a carbone al posto del costoso catodo di platino della pila di Grove; grazie a tale modifica, che ne abbatteva i costi, la pila di Bunsen poteva essere prodotta su larga scala.Nel 1842 Johann Christian Poggendorff ideò una pila in cui gli elettrodi, costituiti da zinco e carbone, erano immersi in una soluzione acquosa contenente ossido di cromo(VI) (CrO3) e acido solforico; tale pila fu migliorata nel 1856 da Grenet (per cui venne chiamata "pila Poggendorff-Grenet") e fu utilizzata spesso in laboratorio, in quanto aveva il vantaggio di non rilasciare sostanze gassose.Nel 1847 Massimiliano di Leuchtenberg eseguì la prima esperienza in laboratorio di raffinazione elettrolitica del rameNel 1853 Johann Wilhelm Hittorf definì il numero di trasporto, partendo dalla constatazione che gli ioni all'interno di un elettrolita si muovono a velocità differenti. Tale constatazione permise ad Hittorf nel 1869 di elaborare le leggi che regolano il fenomeno della migrazione degli ioni.Nel 1859 fu realizzato dal fisico francese Gaston Planté il primo accumulatore di carica elettrica, utilizzando elettrodi di piombo. L'efficienza dell'accumulatore di Planté fu aumentata nel 1881 da Camille Alphonse Faure, il quale sostituì gli elettrodi di piombo con una pasta di ossido di piombo.Al 1864 risalgono le prime esperienze sull'elettrogravimetria da parte di Wolcott Gibbs.Nel 1865 da James Elkington brevettò il processo industriale di raffinazione del rame; cinque anni dopo (nel 1870) venne inaugurato il primo impianto di raffinazione elettrolitica del rame, a Pembrey (nel Galles).
Nel 1866 Georges Leclanché inventò e brevettò quella che somigliava ad una "pila a secco", detta pila Leclanché (in cui era presente una soluzione elettrolitica ancora acquosa, per cui non poteva definirsi propriamente "pila a secco"); la pila Leclanché era costituita da un catodo di carbone circondato da una pasta di biossido di manganese e un anodo di zinco; tali elettrodi erano immersi in una soluzione a base di cloruro di ammonio.
Circa venti anni dopo, nel 1887, Carl Gassner brevettò una pila in cui era presente una pasta elettrolita e non più una soluzione acquosa, per cui poteva definirsi a tutti gli effetti "pila a secco". Sebbene la pila di Leclanché e la pila di Gassner siano erroneamente citate da alcuni come le prime pile a secco, in realtà già nel 1812 Giuseppe Zamboni realizzò una pila a secco a biossido di manganese, prendendo a sua volta spunto da Deluc, che costruì la prima pila a secco nel 1809.Nel 1872 Josiah Latimer Clark inventa la cella Clark, che è stata utilizzata come cella di riferimento per misurare la forza elettromotrice. A Clark si deve anche l'introduzione del volt come unità di misura della forza elettromotrice.
Nel 1873 Gabriel Lippmann inventa un particolare elettrometro a capillare, chiamato elettrometro di Lippmann, che fu utilizzato nella prima apparecchiatura per il tracciamento dell'elettrocardiogramma.
Nel 1879 Hermann von Helmholtz inventa l'elettrodo a goccia di mercurio (o DME, dall'inglese Dropping Mercury Electrode). Qualche anno più tardi (nel 1881) Helmholtz, assieme al suo assistente W. Giese, inventò l'elettrodo a vetro, che fu successivamente utilizzato da altri studiosi per svolgere misurazioni sul pH (F. Haber e Z. Klemensiewicz, 1909).Nel 1884 Svante August Arrhenius pubblicò i suoi studi riguardanti la dissociazione delle soluzioni elettrolitiche.
Al 1886 risale l'attuale processo di produzione dell'alluminio su scala industriale, detto "processo di Hall-Héroult" (dai nomi degli inventori Paul-Louis-Toussaint Héroult e Charles Martin Hall, che lo realizzarono in maniera indipendente e simultanea); tale processo permette di ottenere alluminio puro per via elettrolitica a partire dal suo minerale (allumina), sciogliendo il minerale in un bagno di criolite fusa. Il primo impianto industriale per la produzione di alluminio fu inaugurato a Pittsburgh nel 1888.
Il processo di Hall-Héroult soppiantò subito il precedente processo di produzione dell'alluminio, messo a punto dal chimico Hamilton Castner. Nel processo di Castner l'alluminio era prodotto facendo reagire sodio e cloruro di alluminio.Nel 1888 Walther Hermann Nernst formulò un'equazione per determinare la dipendenza del potenziale di elettrodo dalla temperatura e dalla concentrazione delle specie chimiche all'interno della cella elettrochimica; tale equazione è detta appunto "equazione di Nernst". Nello stesso anno Wilhelm Ostwald stabilì la relazione (detta "legge di Ostwald") che intercorre tra la conduttività ionica e il grado di dissociazione.Nel 1889 Ludwig Mond e Charles Langer coniano il termine "cella a combustibile" e realizzano una cella a combustibile con elettrodi di platino. La necessità di utilizzare elettrodi in platino rendeva comunque le pile a combustibile ancora antieconomiche.
Intorno al 1890 Hamilton Castner e Karl Kellner inventarono un processo per ottenere cloro e idrossido di sodio a partire da cloruro di sodio. Nel 1895 fondarono la Castner–Kellner Alkali Co. e nel 1897 viene costruito a Runcorn (in Inghilterra) un impianto che sfruttava il processo di Castner–Kellner per ottenere materie prime per la produzione di ipoclorito di calcio.
Il "processo Castner-Kellner" faceva comunque uso di celle a mercurio, per cui fu gradualmente soppiantato da altre tecnologie basate su celle a membrana o celle a diaframma, entrambe introdotte dalla società Chemische Fabrik Greisheim-Elektron.
Nel 1893 venne ideata la pila Weston da Edward Weston. La pila Weston era una pila a umido di riferimento, utilizzata in laboratorio per la calibrazioni di strumenti di misura quali i voltmetri e i potenziometri ed è stata utilizzata come standard internazionale di differenza di potenziale dal 1911 al 1990. La pila Weston era preferita alla pila di Clark in quanto era meno sensibile alla variazione di temperatura e inoltre aveva il vantaggio di presentare un potenziale di cella prossimo a 1 volt (per l'esattezza 1,0183 V). Nonostante tali vantaggi, a partire dal 1911 è stata bandita a causa del suo elevato contenuto di mercurio e cadmio, entrambi tossici.
Tra il 1893 e il 1900 vengono compiuti notevoli sviluppi nell'ambito delle titolazioni di natura elettroanalitica. In questi anni infatti vennero introdotte diverse tecniche di titolazione, tra cui: titolazione per precipitazione potenziometrica (R. Behrend, 1893), titolazione acido-base potenziometrica (E. Salomon, 1897), titolazione di ossidoriduzione potenziometrica (F. Crotogino, 1900), titolazione conduttimetrica (F.W. Küster e M. Grüters, 1903).Nel 1898 Fritz Haber osservò che i prodotti di un processo elettrochimico possono variare modificando la tensione impartita ai morsetti della cella. Inoltre Haber, assieme a Cremer, mise a punto il primo elettrodo a vetro.Al 1899 risale l'invenzione della pila al nichel-cadmio, da parte di Waldemar Jungner, al quale si deve inoltre l'invenzione della pila argento-cadmio e della pila al nichel-ferro, successivamente migliorata da Thomas Edison (nel 1901).
Nel 1900 Friedrich Kohlrausch formulò la legge dell'indipendente mobilità degli ioni. Kohlrausch fu inoltre il primo scienziato a usare la corrente alternata per lo svolgimento degli esperimenti sulle celle elettrochimiche; grazie all'utilizzo della corrente alternata riuscì a ottenere misure più precise durante i suoi esperimenti, in quanto la corrente alternata evitava la formazione sulla superficie degli elettrodi di film costituiti da prodotti di decomposizione.Nel 1902 venne fondata l'American Electrochemical Society, che successivamente (nel 1930) assunse il nome di Electrochemical Society.Nel 1905 il chimico tedesco Julius Tafel pubblicò un articolo sulla rivista Zeitschrift fur physikalische Chemie, dove descrisse la relazione la velocità di una reazione elettrochimica alla sovratensione, valida nel caso di sovratensioni elevate e conosciuta come "legge di Tafel". A Tafel si edve inoltre l'invenzione del voltametro a idrogeno, utilizzato per misurare la velocità delle reazioni elettrochimiche.Al 1911 risalgono gli studi di Frederick Donnan sull'equilibrio delle celle galvaniche in presenza di una membrana semipermeabile che separi le due semicelle; egli evidenziò che tale membrana, ostacolando il passaggio di alcune specie ioniche, riesce a garantire l'elettroneutralità della soluzione elettrolitica.
Nel 1914 venne ideata la pila zinco-aria dal francese Charles Féry. Nelle pile zinco-aria si ha l'ossidazione dello zinco all'anodo e la riduzione dell'ossigeno al catodo; tali pile garantiscono un potenziale di cella teorico di 1,65 V.
Nel 1922 Jaroslav Heyrovský inventò l'elettrodo a goccia di mercurio e mise a punto il primo polarografo, uno strumento con il quale è possibile misurare la concentrazione di specie ioniche disciolte in soluzione a partire dalla corrente circolata nella cella. Le sue ricerche nell'ambito della polarografia gli valsero il premio Nobel per la chimica nel 1959.Francis Thomas Bacon fu il primo ad utilizzare elettrolita alcalino nelle pile a combustibile, nel 1932. Bacon migliorò la tecnologia delle pile a combustibile alcaline (AFC), finché nel 1959 non mise a punto un sistema AFC che erogava una potenza pari a 5 kW. A partire dall'invenzione di Bacon, Harry Karl Ihrig costruì che potevano essere montate su veicoli di diverso tipo (trattori agricoli, carrelli elevatori, golf cart e sommergibili). Le pile a combustibile di Bacon vennero utilizzate successivamente anche dal programma Apollo.Nel 1934 il fisico slovacco Dionýz Ilkovič, assistente di Heyrovsky, formulò la cosiddetta equazione di Ilkovič (utilizzata in polarografia), che mette in relazione la corrente di diffusione con la concentrazione della specie elettroattiva.Nel 1937 venne ideata una pila a elettrolita solido da Emil Baur e H. Preis. Tali ricerche vennero riprese dallo scienziato armeno Oganes K. Davtyan, che nel 1946 ne propose una versione modificata, utilizzando come elettrolita una miscela di monazite, carbonato di sodio, triossido di tungsteno e vetro al sodio.Nel 1937 il biochimico svedese Arne Tiselius inventò il primo dispositivo per svolgere l'elettroforesi; grazie alle sue ricerche sull'elettroforesi delle proteine, Arne Tiselius vinse il Premio Nobel per la chimica nel 1948.Nel 1938 si ebbe una svolta determinante nell'ambito della cinetica della corrosione dei materiali metallici, grazie agli studi di Von Carl Wagner e Wilhelm Traud, ai quali si deve l'introduzione dei diagrammi di Wagner-Traud.
Agli studi di Wagner e Traud seguì nel 1945 l'introduzione dei "diagrammi potenziale-pH" (detti "diagrammi di Pourbaix") da parte del chimico Marcel Pourbaix e dei "diagrammi di Evans" da parte di Ulick Richardson Evans. I diagrammi di Pourbaix sono utili a definire le condizioni di temperatura e pH per le quali ha luogo la corrosione, mentre dai diagrammi di Evans si possono ricavare informazioni riguardanti la velocità di corrosione e l'insorgenza di condizioni di passivazione.Nel 1942 venne ideata la batteria a mercurio da Samuel Ruben (fondatore della Duracell, assieme a Philip Rogers Mallory); la commercializzazione di tale pila ebbe inizio nel 1957, sotto il nome di "pila Ruben-Mallory". A causa della tossicità del mercurio, a partire del 1990 ne fu vietata la produzione. A Samuel Ruben si deve inoltre l'ideazione della pila all'ossido di argento, nel 1950.
Nel 1943 Carl Wagner contribuì alla nascita della ionica dello stato solido, studiando i meccanismi di trasporto per conduzione degli ioni all'interno dei cristalli di zirconia sottoposta a drogaggio.Nel 1949 venne fondato il Comiteé International de Cinetique et de Thermodynamique Electrochimique (CITCE) ad opera di diversi scienziati europei, tra cui: Marcel Pourbaix, Pierre Van Rysselberghe, G. Valensi, N. Ibl, T.P. Hoar e J. O'M. Bockris. Più tardi (nel 1971) il nome della società venne modificato nell'attuale International Society of Electrochemistry (ISE).Nel corso degli anni cinquanta venne ideata la batteria alcalina da Lewis Urry. Negli stessi anni Paul Delahay sviluppò la tecnica della cronopotenziometria e John Alfred Valentine Butler insieme a Max Volmer formularono l'equazione di Butler-Volmer.Nel 1952 Hans Wenking mise a punto il primo potenziostato, utilizzato inizialmente per svolgere studi sulla corrosione.Alla fine degli anni '50 Wiktor Kemula inventò l'elettrodo a goccia pendente di mercurio (o HMDE, dall'inglese Hanging Mercury Drop Electrode), utilizzato nell'ambito della chimica elettroanalitica.Negli anni sessanta nacque l'elettrochimica quantistica, grazie alle ricerche del chimico georgiano Revaz Dogonadze.
Nella prima metà degli anni sessanta la General Electric produsse un sistema che aveva il fine di generare energia elettrica basato sulle celle a combustibile, destinato alle navicelle spaziali Gemini ed Apollo della NASA. Tale sistema, messo a punto da Willard Thomas Grubb e Leonard Niedrach, adottava pile a combustibile con membrana a scambio protonico (PEMFC) e venne installato nel 1962 su una navicella Gemini: era la prima volta che le celle a combustibile venivano utilizzate su un veicolo spaziale. Tale sistema, oltre a produrre energia elettrica, aveva lo scopo di produrre acqua potabile per gli astronauti. Nel 1968 le celle a combustibile alcaline vennero utilizzate nell'ambito dell'Apollo 7, e più tardi (nel 1981) furono utilizzate anche sullo Space Shuttle.Tra il 1960 e il 1961 Heinz Gerischer svolse delle ricerche con le quali dimostrò che il trasporto degli elettroni attraverso l'interfaccia elettrodo-elettrolita avviene grazie all'effetto tunnel.Nel 1962 venne ideata la prima pila alluminio-aria da Solomon Zaromb.Nel 1970 vennero realizzate le prime batterie non ricaricabili al litio da compagnie americane e giapponesi.
Spinte dalla crisi petrolifera, negli anni settanta molte aziende produssero dei prototipi di veicoli alimentati con celle a combustibile. In questi anni si ebbe un notevole incremento delle prestazioni delle celle a combustibile, in particolare celle a combustibile a metanolo diretto (DMFC), celle a combustibile con membrana a scambio protonico (PEMFC), celle a combustibile all'acido fosforico e celle a combustibile a carbonati fusi (MCFC).
(EN) William Henry, Robert Hare, The elements of experimental chemistry, Volume 3, 2ª ed., R. Desilver, 1823.
(EN) William B. Frank, Warren E. Haupin, Ullmann's Encyclopedia of Industrial Chemistry, "Aluminium", 7ª ed., Wiley-VCH, 2000, DOI:10.1002/14356007.a01_459.
(EN) Hartmut Wendt, Ullmann's Encyclopedia of Industrial Chemistry, "Electrochemistry", 7ª ed., Wiley-VCH, 2004, DOI:10.1002/14356007.a09_183.
(EN) Diagram Group, The Facts on File chemistry handbook, 2ª ed., Infobase Publishing, 2006, ISBN 0-8160-5878-4.
(EN) Cynthia G. Zoski, Handbook of Electrochemistry, Elsevier Science, 2007, ISBN 978-0-444-51958-0.
(EN) John Baker Cannington Kershaw, Electro-Metallurgy, BiblioBazaar, LLC, 2008, ISBN 0-559-68189-5.
 Pietro Pedeferri, Corrosione e protezione dei materiali metallici, 2ª ed., CittàStudi, 1978, ISBN 88-251-0130-9.
(EN) Carl H. Hamann, Andrew Hamnett, Wolf Vielstich, Electrochemistry, 2ª ed., Wiley-VCH, 2007, ISBN 3-527-31069-X.
(EN) John O'M. Bockris, Amulya K. N. Reddy, Modern Electrochemistry: An introduction to an interdisciplinary area - Volume 1, Plenum Press, 1977, ISBN 0-306-25001-2.
(EN) C.A.C. Sequeira, Environmental oriented electrochemistry, 2ª ed., Elsevier, 1994, ISBN 0-444-89456-X.
 Solomon Zaromb, The use and behaviour of aluminum anodes in alkaline primary batteries, in Journal of Electrochemistry Society, vol. 109, 1962,  pp. 1125-1130.
(EN) Ephraim Chambers, Chambers's encyclopædia: a dictionary of universal knowledge for the people, Volume 4, J.B. Lippincott & Co., 1870.
(EN) John S. Stock, Mary Virginia Orna, John T. Stock, Electrochemistry, Past and Present, An American Chemical Society Publication, 1989, ISBN 0-8412-1572-3.
(EN) Colin Archibald Russell, Gerrylynn K. Roberts, Chemical history: reviews of the recent literature, Royal Society of Chemistry, 2005, ISBN 0-85404-464-7.
(EN) Fritz Scholz, Electroanalytical Methods: Guide to Experiments and Applications, 2ª ed., Springer, 2010, ISBN 3-642-02914-0.
Le prime tracce di un insediamento nella zona dell'attuale città di Adria, risalgono al periodo tra il X ed il VI secolo a.C., quando i Veneti costruirono palafitte sul terreno paludoso che, all'epoca, si affacciava sul mare.
All'inizio del VI secolo a.C. Adria era un insediamento etrusco posto sul fiume Adrias (Atriano in lingua latina), che all'epoca sfociava nel mare e seguiva quello che oggi è il corso del Canal Bianco, ed era retta da un sovrano probabilmente scelto tra la nobiltà.
Il nome Adria deriverebbe dall'etrusco atrium, giorno/luce/est, ad indicare la posizione ad oriente del mare e della città di Adria, abitata dagli Atriates Tusci (etruschi orientali - civiltà post-villanoviana con centro a Felsina), rispetto all'Etruria.
Il nome fu poi utilizzato dai greci per denominare la parte superiore del mare Adriatico Adrias Kolpos (golfo di Adria); il nome venne poi esteso all'intero mare Adriatico
Altre etimologie - tra cui l'origine da Atri re dei Pelasgi, dal greco Adria padre di Jone, dal greco aetria (serena) o dal latino ater (oscuro) sono da considerarsi di tipo leggendario e non attendibili.
Per la sua posizione strategica, Adria venne rifondata con il nome di "Adrìa" nel 385 a.C. come colonia della potente Siracusa, nel quadro dell'espansione commerciale in Adriatico promossa dal tiranno siracusano Dionisio il Vecchio. Insieme ad Adria vennero fondate Ankón (l'attuale Ancona), Issa (l'attuale Lissa) e Lissos (l'attuale Alessio); si veda la carta a fianco.
Adria era allora terminale di importanti vie carovaniere che scendevano dal Baltico, attraverso il Brennero, e dal Mar Nero attraverso il Danubio e la Drava, mettendo in comunicazione commerciale l'area mediterranea con tali regioni e permettendo gli scambi di ambra, stagno e argento. Un canale artificiale (la Filistina) collegava già allora Adria con la serie di lagune presenti anticamente lungo tutta la costa settentrionale, dalle foci del Po fino a Grado, e da lì permetteva di risalire tramite protetta navigazione endo-lagunare fino alle risorgive del Timavo (caput Adriae) In tal modo Adria era terminale commerciale tra l'Europa centrale e il Mediterraneo, incluso l'oriente ellenistico e Alessandria d'Egitto;  di tali relazioni commerciali permangono resti di ceramiche e vetri lavorati.Dal III secolo a.C. Adria fu occupata dai Galli, come testimoniato dalle tombe a inumazione galliche. Inglobata nell'Impero romano, nei secoli successivi Adria andò perdendo importanza, per via dell'interramento del porto, e dell'allontanamento dal mare. Già nel I secolo d.C. era necessario percorrere un canale artificiale per raggiungerla. Dal V secolo Adria fu sede di giurisdizione ecclesiastica.Il progressivo interramento del delta del Po dalla Rotta di Sermide (VIII secolo a.C.), che modificò il corso del Po che allora arrivava fino all'attuale Ficarolo e poi piegava verso sud, allontanò la città dal mare rendendo sempre più problematica la prosecuzione dell'attività portuale.
Al passaggio delle invasioni barbariche, il porto di Adria aveva già perso la gran parte della sua importanza, ma assunse il nuovo ruolo di importante bastione militare, difeso dalla laguna e dai fiumi Adige e Po, all'interno dei territori amministrati dalla Chiesa di Roma. Il definitivo declino del porto di Adria avvenne in seguito alla rotta della Cucca del 589, che sconvolse l'intera idrografia del territorio circostante, isolando Adria tra paludi malsane. Anche la trama delle strade romane si andò presto perdendo; l'unica a sopravvivere fu la via Popilia, presto ribattezzata Romea in quanto percorsa dai pellegrini diretti a Roma.Tra il VII e l'VIII secolo Adria divenne un feudo vescovile indipendente da quello di Ravenna, ma l'autorità del vescovo fu lentamente soppiantata da quella del Comune, che mantenne l'autonomia locale fino a circa il 1250, quando la signoria degli Estensi installarono ad Adria un proprio rappresentante ("giudice" e poi "visconte"). La visconteria di Adria conferita ai Principi Giocoli,rimase indipendente rispetto all'espansione dello stato da tera veneziano, fino a concedersi spontaneamente a Venezia all'inizio del '500, quando Adria era ormai declinata ad un piccolo villaggio in mezzo a una palude malarica.Quando nel Seicento iniziò l'opera di bonifica della valle polesana da parte dei veneziani, incluso il taglio di Porto Viro, Adria cominciò ad assumere nuovamente importanza.
L'invasione di Napoleone Bonaparte del 1796 portò tra l'altro Adria a far parte del Distretto di Padova. Il 13 maggio 1797 il generale Gianbattista Rusca, designato al comando del territorio polesano ed adriese, si impadroniva con la forza del potere municipale; veniva istituita una guardia civica ed eletta una nuova municipalità. Gli adriesi restarono comunque ostili alle idee rivoluzionarie, per timore delle principali famiglie cittadine di perder quei titoli nobiliari recentemente ottenuti da Venezia. Gli stessi accolsero invece con favore l'assegnazione di Adria all'Impero austriaco con il trattato di Campoformio del 1797. Con un decreto del 27 febbraio 1798 gli austriaci restituirono i diritti in precedenza avuti dalla Serenissima e istituirono la Provincia di Adria, indipendente da Padova.Dopo la vittoria di Marengo del 14 giugno 1800 i francesi tornarono nel Polesine. La città fu inclusa nel governo provvisorio e poi nella Repubblica Cisalpina, quindi della Repubblica Italiana (1802-1805), trasformata nel 1805 in Regno d'Italia, amministrativamente incorporata come vice-prefettura nel Dipartimento dell'Adriatico con capoluogo Venezia.Nel 1809 anche Adria partecipò agli atti di brigantaggio contro i francesi che scoppiarono in tutto il veneto. La rivolta fu capeggiata dal sacerdote Carolo Giocoli, con base a Bellombra. Nella notte tra l'8 e il 9 luglio numerosi rivoltosi aprirono le carceri, si impadronirono delle armi della guardia nazionale ed operarono incendi e saccheggi. La repressione francese non si fece attendere, coinvolgendo anche molti innocenti, vittime di odii privati. Giocoli, catturato presso Ferrara, venne condannato ai ferri a vita.Il periodo napoleonico introdusse anche ad Adria importanti e positive novità: scuole popolari pubbliche e gratuite, soppressione di istituzioni confessionali pagate dal bilancio pubblico, emanazione di provvedimenti umanitari ed igienici, introduzione del nuovo codice civile.
Sconfitto Napoleone, in conseguenza della restaurazione operata dal Congresso di Vienna, Adria dal 1815 fu inclusa nel Regno Lombardo-Veneto, sotto la Prefettura di Rovigo. Gli austriaci, pur non essendo sempre benvoluti dagli adriesi, migliorarono notevolmente le infrastrutture, lo sviluppo e la qualità della città, ma spesso sostituirono nelle posizioni gestionali di importanza gli italiani con amministratori austriaci. Durante il periodo austriaco vengono eliminate pressoché completamente le abitazioni in canna (erano ancora 200 nel 1817), chiusi alcuni fossati urbani, consolidati i ponti interni, migliorate le comunicazioni stradali. Vengono inoltre aperti il teatro (1816), l'ospedale (1844), la casa di riposo (1852), ed il ginnasio vescovile.Un'identità polesana si sviluppò in questo estremo lembo sud-orientale dell'impero austriaco, manifestandosi nel desiderio di riunificazione al resto dei territori italiani. Nel gennaio 1819 venne scoperto a Fratta un covo di carbonari, cui partecipavano anche alcuni adriesi.
Tutto rimase comunque tranquillo fino al 1848, quando alla rivolta anti-austriaca seguirono alcuni mesi di autonomia amministrativa, fino al 26 maggio, sotto la guida di un Comitato distrettuale composto da un presidente e da una giunta. Al termine della prima guerra d'indipendenza la repressione austriaca si fece sentire in tutto il Polesine con processi e condanne politiche. Anche ad Adria le tendenze politiche del periodo si distinguevano tra il movimento mazziniano, rivoluzionario e repubblicano, e quello cavouriano, che disapprovava i mezzi rivoluzionari facendo affidamento sulle arti della diplomazia. Vari cittadini adriesi attraversarono il Po per unirsi all'esercito piemontese e alla spedizione dei Mille di Giuseppe Garibaldi (furono tre gli adriesi tra i mille). All'indomani dell'annessione del Veneto all'Italia nel 1866 questi assumeranno importanti cariche cittadine.
A partire dal Risorgimento, la popolazione di Adria aumenta progressivamente fino agli oltre 34.000 abitanti del 1951, anche per via dell'annessione di comuni circonvicini già autonomi negli anni '20 (Bottrighe e Ca' Emo). Nel novembre 1951 Adria rimase sommersa dalla tracimazione del Po. Molte famiglie persero tutto. Successivamente parte della popolazione si spostò verso le zone più interne del Polesine non colpite dall'alluvione, oppure emigrò nei distretti industriali della Lombardia e del Piemonte. Numerosi adriesi si trasferirono all'esterno, anche in Paesi lontani come il Canada e l'Australia.
L'edificio sacro è da sempre sede della cattedra della diocesi di Adria-Rovigo. Tuttavia il vescovo risiede a Rovigo, dove si trova la concattedrale di Santo Stefano.
Venne modificata più volte nel tempo fino ad assumere l'attuale aspetto nel 1718 ed il cui nome sembra provenire dalla vicinanza di una tomba romana e citata in antichi documenti ritrovati con ad tumbam (latino vicino alla tomba). La tradizione popolare vuole che il vecchio campanile, abbattuto nel 1928 per far posto a quello odierno, sorgesse su un faro di segnalazione dell'antico porto romano, deducibile dalla presenza della lapide risalente al III secolo murata sullo zoccolo. La lapide reca la seguente iscrizione: Columna haec magna ex parte calce illita rudus anguli nord-ovest est antiqui romani hadriatici phari vulgo de tumba - 1647 (Questa colonna, per buona parte ricoperta da intonaco, è il rudere dell'angolo nord-ovest dell'antico faro romano dell'adriatico, comunemente detto 'della Tomba'). All'interno è conservata una fonte battesimale di forma ottagonale, risalente al VII o VIII secolo, sulla quale è inciso il nome del 3º vescovo, vescovo Bono, il terzo della diocesi di Adria. Oltre a dipinti del XV e XVI secolo, nella cappella è presente un altorilievo in terracotta raffigurante una Dormitio Virginis ed attribuito a Michele da Firenze.
Risale all'XI secolo ca. e si eleva a sinistra dell'edificio della nuova Cattedrale. Il suo attuale orientamento con abside ad ovest, risulta capovolto rispetto all'originale, in seguito alla costruzione al suo ridosso dell'edificio della Cattedrale nuova, dalla cui navata sinistra vi si accede. Sul lato sud si apre verso Piazzetta Campanile, mentre sulla zona retrostante fu edificata negli anni 30 c.a una pregevole e suggestiva riproduzione della Grotta di Lourdes.
All'interno della vecchia Cattedrale si ritrova un bassorilievo in gesso riproducente il battesimo di Gesù e i medaglioni degli evangelisti, tutti realizzati del Samoggia.
Interessante è la serie dei nomi (cronotassi) dei Vescovi di Adria, con i rispettivi stemmi, disposti longo il perimetro interno delle mura laterali. Sotto la Cattedrale Vecchia di San Giovanni, l'alto Medioevo ha lasciato un significativo segno della presenza cristiana in città, con i resti ancora visibili di ad una cripta di forma semicircolare, per alcuni risalente al V-VI sec., con affreschi pittorici di chiaro stile bizantino, che rappresentano gli apostoli.
L'area circostante nasconde sicuramente ulteriori tracce del passato paleocristiano, risultando nel contempo di non agevole indagine, in quanto nel tempo numerosi sono gli edifici costruiti in zona, tali così da averla coperta quasi integralmente.
Teatro Politeama (inaugurato nel 1878 e distrutto da un incendio nel 1921). Tra i Direttori d'orchestra più celebri dell'800 che hanno diretto al Politeama di Adria, si annovera il M° Antonino Palminteri, presente sul podio nella stagione teatrale agosto-settembre del 1908, portando in scena Opere quali: I puritani di Vincenzo Bellini e Il trovatore, di GiTeatro Politeama (inaugurato nel 1878 e distrutto da un incendio nel 1921). Tra i Direttori d'orchestra più celebri dell'800 che hanno diretto al Politeama di Adria, si annovera il M° Antonino Palminteri, presente sul podio nella stagione teatrale agosto-settembre del 1908, portando in scena Opere quali: I puritani di Vincenzo Bellini e Il trovatore, di Giuseppe Verdi. Gli esiti delle rappresentazioni furono eccellenti e apprezzatissimi.                                                                                                        L’attuale Politeama, in ordine cronologico è il dodicesimo Teatro adriese, essendo stato preceduto dal Teatro Santo Stefano (1803 - 1808), dal Teatro Nuovo - poi Teatro della Società, poi Teatro Fidora, poi Teatro Orfeo – (1813 - 1919), dall’Arena Zen (1855 - 1889, usata solo nei mesi estivi), dal Politeama (1878 - 1921), dal Teatro San Nicola (1880 - 1889), dal Teatro Massimo (1913 - 1922 solo come cinematografo, dal 1922 al 1930 come teatro per sostituire il Politeama distrutto da un incendio nell'ottobre del 1921, poi dal 1931 al 1993 ancora come cinematografo), dal Teatro Ferrini (1920 – 1960, 1999 - in attività), dal Teatro Sociale (1922 – 1929), dal Teatro estivo “Francesco Zagato” (1924 – 1932), dal Salone Marchi (1925 – primi anni ’30, proseguendo poi fino al 1988 come Cinema Roma)e dal Teatro San Francesco (1926 – 1963). Inaugurato il 25 dicembre del 1930, il Politeama, ubicato al n. 211 del Corso Vittorio Emanuele II°, è stato utilizzato fino al 1984 per i più diversi generi di spettacolo: rappresentazioni di melodrammi, di operette, di prosa, concerti, spettacoli di varietà, incontri di pugilato e come cinematografo. L’originaria struttura interna era costituita dalla sala con platea e loggia su tre lati, con una capacità di 700 posti, ridimensionati a 260 dopo il restauro al quale fu sottoposto negli anni ’90. Riaperto nel 1997, è attualmente funzionante a gestione privata.
L’impresario edile adriese Francesco Zagato acquistò allora l’area prospiciente Piazza Cavour, già occupata dall’Arena Zen, e commissionò all'Architetto adriese Gianbattista Scarpari il progetto per un teatro capace di soddisfare qualsiasi esigenza di repertorio. Scarpari progettò un teatro con sei ordini di palchi e due gallerie, con una capienza di più di 4.000 spettatori, e ai primi di marzo del 1923 ne veniva iniziata la costruzione, partendo dal blocco costituito dal palcoscenico e dal boccascena. Nell'ottobre seguente la copertura del palcoscenico era ultimata, e così pure i camerini. Con il nome di “Teatro estivo Zagato”, la struttura, costituita dal palcoscenico in muratura con platea a cielo aperto su pianta rettangolare,con una capienza di 2.000 posti, venne inaugurata il 16 luglio del 1924 dalla Compagnia di Prosa di Amedeo Chiantoni con Mister Wu di H. M. Vernon e Harold Howen. La crisi economica degli anni ’26 e ’27 aveva privato però Zagato dei mezzi necessari per terminare la costruzione del teatro. Si formò allora un comitato, presieduto da Ferrante Mecenati, che commissionò all'architetto Scarpari un nuovo progetto, più ridotto rispetto al precedente, ed il preventivo di spesa per il completamento dell’edificio. Il nuovo progetto, con platea su pianta circolare con un ordine di palchi, due gallerie e un loggione su pianta ellittica, aveva inizialmente una capienza di 1.608 posti, ridotti poi a 802 (1.000 con il loggione dopo la ristrutturazione) dopo i lavori di restauro e di adeguamento alle nuove norme di sicurezza effettuati negli anni ‘90.Il 28 settembre del ’32, l’imprenditore adriese Enrico Barbuiani, vincitore dell’asta per l’appalto dei lavori, dava subito inizio alla costruzione, utilizzando il palcoscenico ed il boccascena già esistenti. Nel maggio del 1935 un Comitato Artistico, presieduto da Mecenati, contattava il Maestro Tullio Serafin, il quale accettava di dirigere le prime due rappresentazioni, il 24 e il 26 settembre, del Mefistofele inaugurale del "Teatro Comunale" del Popolo (già del "Littorio").
Pietra miliare romana riferita alla Via Popilia-Annia fatta realizzare dal console Publius Poppilius Laenas nel 132 a.C., rinvenuta nei pressi della Chiesa di Santa Maria Assunta della Tomba ed attualmente conservata nella struttura del Museo archeologico nazionale di Adria.
Adria è il secondo comune più popolato della provincia. Come si può notare dal grafico, la città contava sino al 1951 oltre 34000 abitanti, poi, dopo l'alluvione nel novembre di quell'anno, parte della popolazione si spostò verso le zone più interne del Polesine non colpite dall'alluvione, oppure emigrò prevalentemente nei distretti industriali della Lombardia e del Piemonte. Numerosi furono anche gli adriesi che scelsero Paesi stranieri, come il Canada e l'Australia.
Conservatorio Statale di Musica "Antonio Buzzolla": tra le istituzioni culturali ricopre un ruolo eminente. È stato diretto ed ha formato illustri musicisti, e promuove con buoni esiti numerose iniziative, anche in collaborazione con altre istituzioni culturali, italiane ed estere. Originariamente era collocato presso un edificio donato al Comune dalla famiglia Goffrè, attualmente destinato a Biblioteca Comunale; poi, dal 1977 ad oggi, ha sede in Villa Mecenati, di proprietà dell'omonima Fondazione assieme ad altri beni lasciati alla città di Adria, per lo studio e la valorizzazione delle arti musicali.I numerosi istituti scolastici presenti, inoltre, conferiscono alla città un ruolo di riferimento per gli studenti del medio e basso Polesine.
Museo archeologico nazionale di Adria: il nucleo originario di quanto attualmente esposto nel Museo di Adria, proviene dal reperti collezionati negli anni da alcuni membri della famiglia Bocchi, a partire a fine 700, ed in particolare da Francesco Girolamo Bocchi. Sono attualmente conservati importanti reperti di epoca etrusca e romana, testimonianza del fiorente commercio portuale che aveva la città situata sul mare e nelle vicinanze di uno dei principali rami del Po. Da segnalare la presenza di numerosi oggetti di vetro provenienti sia dai vicini insediamenti che di importazione orientale, e di particolare interesse risultano i resti di una biga in legno, con cerchi delle ruote in ferro, ritrovata insieme agli scheletri di tre cavalli nella tomba di un guerriero celtico del IV secolo a.C. Il Museo ospita una sezione dedicata ai reperti di epoca etrusca e romana rinvenuti nella località San Basilio in Comune di Ariano nel Polesine. Il Museo Nazionale di Adria è sede di esposizioni e convegni di rilevanza internazionale.Museo della cattedrale di Adria: realizzato con il contributo determinante della Fondazione Cariparo, è qualcosa di più di una semplice rassegna di oggetti perché intende tracciare il percorso millenario della chiesa madre di Adria e quindi della Diocesi. Inaugurato il 3 ottobre 2015 esso richiama un buon numero di visitatori provenienti da varie parti della provincia e dalle province limitrofe. Il percorso museale inizia dalla Cattedrale più antica: la piccola abside impropriamente denominata "cripta". Da questo suggestivo spazio sotterraneo si passa alla saletta che introduce al Museo.
Septem Mària Museum:  inaugurato il 21 novembre 1998, si trova in un edificio di grande dignità architettonica, considerato uno degli esempi più significativi dello stile neoclassico in Polesine. Fu progettato nel 1853 dall'ing. Cesare De Lotto di Cavarzere e modificato in sede esecutiva su parere dei Proff. Turazza e Biasia dell'Università di Padova con esecutivo della ditta Schlegel e C. di Milano. Serviva per il "prosciugamento del consorzio Campagna Vecchia Inferiore a mezzo di ruote idrofore mosse da macchine a vapore". Alla chiusura dell'idrovora, avvenuta nel 1992, è seguito un inevitabile degrado finché nel 1997 il dott. Giuseppe Marangoni, direttore della cooperativa Turismo & Cultura, propose al Consorzio di Bonifica Polesine Adige - Canalbianco la riutilizzazione dell'edificio trasformandolo in un centro polivalente ospitante oltre al Museo, un laboratorio per ricerche di ingegneria naturalistica, un centro convegni, un ufficio informazioni turistiche e un ostello per accogliere i visitatori della città di Adria e del Parco Naturale del Delta Del Po.
Sala Risorgimentale: ospitata nel Palazzo Cordella, è stata allestita con le varie testimonianze del periodo risorgimentale appartenenti all'Amministrazione Comunale, raggruppate per lo più in alcune bacheche tematiche. Il gruppo principale della collezione apparteneva all'Associazione Volontari 1848-49 di Adria, che aveva costituito un piccolo museo di cimeli risorgimentali, compresi alcuni pezzi appartenenti a Ciceruacchio e compagni fucilati nel 1849 a Porto Tolle, che vennero donati dal comitato, che nel 1879 recuperò le ossa dei patrioti, quale segno di riconoscimento per aver organizzato la cerimonia. Altri cimeli del gruppo guidato da Ciceruacchio (bretelle, tabacchiera in radica, frammenti di tessuto, ecc.) furono donati all'Associazione Veterani da coloro che avevano acquistato gli effetti personali dei fucilati direttamente dai soldati austriaci, piccoli frammenti, ma che vennero trattati come vere e proprie reliquie.
Museo delle Arti e dei Mestieri: Oltre al materiale raccolto dal proprietario Francesco Bisco e dal Centro Etnografico Adriese (in cui è confluita anche una piccola raccolta della Pro Loco di Adria), la collezione accoglie materiali donati da numerosi privati. Nel museo si possono trovare materiali impiegati non solo dalla civiltà contadina, ma anche da moltissimi altri "mestieri", come l'arrotino, il calzolaio, il sarto il barbiere, ecc.
MAAD (Museo Arte Adria Delta): il Museo è dotato di diversi dispositivi multimediali (computer, proiettori, tablet, schermi touch screen) con la possibilità di offrire al visitatore l'accesso a dati inerenti sia a mostra in atto, sia le mostre realizzate, ma anche a beni culturali presenti in Città e nel territorio. Sono state infatti già raccolte e inserite nelle strumentazioni informatiche del MAAD, le copie digitali di tutti i quadri, sia storico-artistici sia moderni di proprietà dell'Amministrazione Comunale, ed inoltre si sta procedendo alla catalogazione e all'inserimento di altri dati sui beni culturali della Città. Il MAAD ospita regolarmente importanti mostra di Arte Moderna e Contemporanea con opere di artisti internazionali di grande fama e ampiamente storicizzati quali: Fabrizio Plessi, Gino De Dominicis, Yoko Ono, Gilbert & George, Joseph Beuys, Stefano Cagol, Jiri Kolár, Sol LeWitt, Hermann Nitsch, Luigi Ontani. Il MAAD è gestito attualmente dall'Associazione "Adria Cultura", costituita allo scopo nel 2013 composta da tre rappresentanti della Fondazione Bocchi e da tre del Comune, con una presidenza alternata ogni due anni.
Fondazione Scolastica Carlo Bocchi: la Fondazione possiede una preziosa raccolta di stampe: si deve direttamente a Carlo Bocchi (1752-1838), uomo politico e benefattore, protagonista della vita pubblica della città di Adria, ma anche personalità erudita, e alla sua passione per questo genere di arte la raccolta di incisioni effettuata alla fine del 1700 e agli inizi del 1800, e collocata in due stanze del suo palazzo. Il Bocchi le ha lasciate in eredità nel 1836, insieme a tutto il suo considerevole patrimonio di case e terreni, al Comune di Adria, con l'obbligo di esporle nel Ginnasio che col suo lascito doveva essere istituito, come avvenne nel 1841. Le stampe sono state conservate in modo improprio per lunghi periodi, subendo danneggiamenti e perdite, sono però state fatte oggetto di attenzione da parte della Sopraitendenza all'Arte Medievale e Moderna di Venezia già nel 1925. Negli anni '90 del secolo scorso le stampe sono state rivalutate, attraverso il loro restauro nel 1992, l'incorniciatura nel 1998 e la loro collocazione nella Sala Carlo Bocchi, dove si trovano attualmente. Le stampe della Collezione "Carlo Bocchi" di Adria rappresentano un itinerario articolato della storia dell'incisione, ripercorrendo alcune delle sue tappe principali dal Rinascimento in avanti e presentando opere di artisti europei di varie nazionalità: italiani, francesi, tedeschi, inglesi, fiamminghi. Esse sono un'eredità culturale preziosa. La Collezione Carlo Bocchi, proprio per la sua eterogeneità, ospita fogli di artisti che hanno segnato la storia dell'incisione lungo i secoli: da un maestro come Albrecht Dürer ai celebri bulini dei Sadeler, famiglia di incisori del XVI secolo, dai secenteschi Salvator Rosa e Jacques Callot ai protagonisti del secolo dei Lumi, Jackson, Leonardis e Bartolozzi. In questa significativa galleria di disegni e immagini, uno spazio significativo è infine riservato all'incisione di "traduzione che riprende le opere di grandi della pittura come Raffaello, Michelangelo, Guercino e Tiziano.
Biblioteca Comunale: la biblioteca comunale di Adria possiede un patrimonio di circa 35.000 volumi con pubblicazioni relative ad Adria e al Polesine, e della Mia's Library (sezione di libri in lingua originale, per lo più inglese). Nel 2011 è iniziata anche la raccolta di audiolibri, al momento composta da circa un centinaio di pezzi. É inoltre stata completata la catalogazione della donazione "Luciano Sandro Ferrarese", costituita da ca. 900 volumi relativi alla storia, soprattutto militare, della Prima e Seconda Guerra mondiale. Il fondo antico, comprendente anche incunaboli e cinquecentine e costituito da circa 6.000 volumi è consultabile per motivi di studio con apposita richiesta.
Biblioteca dei ragazzi: la Biblioteca mette a disposizione dei giovani utenti un patrimonio di circa 6.000 libri comprendente opere di narrativa e testi per ricerche, quasi interamente inseriti nel Catalogo collettivo del Sistema Bibliotecario provinciale. Molto fornita è la sezione Pop-up, i cui volumi sono disponibili per la consultazione in sede ma non per il prestito a domicilio. Per quanto riguarda la narrativa, la Biblioteca dei Ragazzi fornisce opere scritte dai più famosi autori italiani, classici e moderni (da Rodari a Pirandello, da Piumini a Quarzo, da Costa a Gnone, da Troisi a Tamaro...), e stranieri (Grossman, Dahl, Allende...). La sezione "Shoah" raccoglie opere di autori di pregio sul tema dell'Olocausto; molto apprezzate sono anche le sezioni Mondo, con storie in lingua originale affiancate dalla traduzione in italiano, e la "Mia's Library" che vede edizioni in lingua inglese, sia in versione integrale che ridotta, di opere classiche e moderne.
Biblioteca Capitolare di Adria: La Biblioteca Capitolare di Adria è testimonianza storica di un'epoca in cui presso il Capitolo " della Chiesa Cattedrale era depositata la cultura ecclesiastica, spesso con funzione didattica e catechistica, questo almeno fino al Concilio di Trento quando con l'istituzione dei seminari si spostò altrove la formazione del clero. Una parte cospicua del patrimonio librario antico della Capitolare è dunque confluita poi nella Biblioteca del Seminario Vescovile di Rovigo. La Chiesa di Adria caratterizzata dalla oltre millenaria sede vescovile doveva sicuramente aver avuto un'importante Biblioteca, ciò è confermato da quello che riporta Gian Pietro Ferretto, vicario generale del vescovo De' Cuppis, nel suo "Memorabilia episcopatus Hadriensis" scritto tra il 1536 e il1539, a proposito della Capitolare scriveva: "Nella Chiesa di Adria ci fu una famosa biblioteca, molto ricca, che, come abbiamo sentito dire, era piena i libri scritti in diverse lingue; tra coloro che me ne parlarono ci fu il Rev.mo Sig. Ambrogio di Pavia [...l; egli mi riferì di aver visto libri scritti in lingua armena, indiana e dalmatica [..]. Le principali finalità della Biblioteca Capitolare di Adria come di tutte le biblioteche, sono la conservazione e la messa a disposizione degli studiosi dei patrimoni librari che custodisce, oltre alla conservazione del patrimonio librario che oggi conta più di 20.000 volumi, promuove la valorizzazione attraverso attività che ne favoriscono la fruizione da parte degli utenti, sono in cantiere diversi progetti culturali destinati a far conoscere maggiormente la Biblioteca e il suo importante patrimonio a tutta la cittadinanza e non solo.
Biblioteca del Conservatorio Statale di Musica "Antonio Buzzolla": la biblioteca venne istituita nel 1981 sulla base del fondo dell'antico Istituto Civico Musicale, possiede 5.950 titoli tra libri e partiture musicali. La fonoteca dispone di 1.114 compact disc. Comprende un piccolo fondo in manoscritti di opere di Antonio Buzzolla e di altri autori locali. Riceve in abbonamento corrente 15 riviste specializzate e possiede annate di un'altra sessantina di testate ormai dismesse Aderisce al Sistema Bibliotecario Provinciale di Rovigo e pertanto dal 2007 viene effettuata, secondo gli standard nazionali ed internazionali, la catalogazione in Polo del materiale di letteratura musicologia, che è quindi consultabile liberamente da qualsiasi postazione internet attraverso il catalogo collettivo on-line.
Archivio Storico del Comune di Adria: Dopo alterni periodi di chiusura (2008-2009, 2014-2016) ha ha riaperto i battenti nella nuova sede del "Retratto" l'Archivio Storico del Comune di Adria, straordinario complesso archivistico del Polesine per la sua ricchezza.  Il complesso archivistico del Comune di Adria si può quindi riassumere così:
Archivio Antico: Ospitato presso la sede di Piazza Bocchi 6, l'Archivio Antico Comunale ha avuto origine di fatto dagli interessi e dalle attività di vari membri della famiglia Bocchi, in particolare Ottavio (1697-1749) Francesco Girolamo (1748-1810) e Francesco Antonio (1821-1888), che tra i secoli XVIII e XIX raccolsero in casa documenti, manoscritti, disegni, reperti archeologici e quant'altro risultasse utile ai loro studi incentrati sulla storia della città. Per motivi non ancora ben noti, ma presumibilmente legati agli incarichi spesso ricoperti in seno al Comune, i Bocchi entrarono in possesso di documenti provenienti dall'archivio comunale. Alla morte di Francesco Antonio e dopo varie trattative, il Comune di Adria acquistò il Museo Bocchi con l'archivio, la biblioteca, gli arredi ed i quadri, costituendo di li a poco il Museo Civico, aperto al pubblico nel 1904, poi sottoposto a veri spostamenti e nel 1934 collocato finalmente a Palazzo Cordella in Corso Vittorio Emanuele II, dove rimase anche quando nel 1961 la collezione archeologica passo al nascente Museo Archeologico Nazionale. Di li infine l'Archivio Antico fu trasportato alla nuova sede della Biblioteca, in Piazza Bocchi. Una storia così complessa è all'origine della particolare struttura che ha oggi l'Archivio Antico, in cui si sono stratificati nel tempo non solo l'archivio proprio e l'archivio della famiglia ma anche documenti provenienti dalla sede vescovile, dai consorzi di bonifica, da istituzioni veneziane e da persone con cui i Bocchi ebbero stretti rapporti.
Archivio Storico (Secoli XIX-XX): l'archivio Otto-Novecentesco, oggetto, come detto, nel tempo di diversi interventi di riordino, giunge, sulla base della attuale normativa che fissa convenzionalmente a 40 anni la costituzione e separazione degli archivi storici" da quelli "di deposito" attinenti i carteggi più recenti ma non più di uso amministrativo ordinario, fino al 1969 ed è dotato ora di un nuovo Inventario, che fotografa la nuova - rivoluzionaria per molti versi - sistemazione dell'archivio, pur nel rispetto del criterio cosiddetto storico e quindi delle serie originarie, ricompattate quando opportuno, lasciate distinte laddove un riordino avrebbe comportato un nuovo sconvolgimento dannoso e di cui certo la nostra comunità non avrebbe proprio bisogno. L'Archivio Storico, composto di oltre 7.000 unità, prevalentemente collocate nella nuova sede del "Retratto", è ora articolato in diversi fondi in quanto raccoglie non solo la documentazione archivistica prodotta o ricevuta dal Comune di Adria ma anche quella dei Comuni soppressi nel 1928 ed aggregati al Comune di Adria, oltre agli archivi di diversi soggetti produttori, legati per vari motivi al Comune.
Archivio Capitolare della Cattedrale di Adria: Gli archivi sono una parte importante dei beni e dei tesori della Chiesa: le carte dell'Archivio Capitolare assieme al patrimonio librario della Biblioteca con gli oggetti e i quadri esposti nel Museo della Cattedrale, rappresentano la memoria della comunità cristiana e civile adriese e dell'intero territorio diocesano. L'Archivio Capitolare (sec. XVI-XX) è conservato in alcune sale del palazzo vescovile con il fondo della Fabbriceria, quello della Parrocchia e delle Confraternite e le carte personali di alcuni sacerdoti. Si tratta di una molteplicità di archivi differenti, uniti dall'appartenenza alla Chiesa locale, della cui storia essi sono testimonianza. Sono atti di amministrazione, statuti, inventari, parti e verbali, carteggi, atti contabili relativi a livelli, decime, imposte, inoltre investiture, legati, puntazioni, i cui più lontani estremi cronologici risalgono al XVI secolo.
Bottrighe, Bellombra, Fasana, Ca' Emo, già Comuni autonomi, seppur per brevi stagioni, ed aggregati ad Adria a seguito delle riforme amministrative susseguitesi dall'unità d'Italia agli anni 1920-30;
Mazzorno Sinistro: si affaccia sul fiume Po; vi è un'antica chiesa recentemente restaurata e valorizzata;
Cavanella Po: in anni passati era attivo un importante zuccherificio, del quale però oggi non restano che alcuni fatiscenti residui murali.
Adria è lambita dalla SS 309 Romea, è raggiunta dalla SR 443 per Rovigo, la SR 516 Piovese per Padova, la SP 45 per Rosolina, e la SR 495 per Ariano nel Polesine.
Il sistema del trasporto pubblico della città è servito da una linea extraurbana gestita da Busitalia che la collega con il capoluogo Rovigo e con le principali località sulla direttiva ovest-est verso il delta del Po e nord-sud verso la provincia di Venezia e di Ferrara; inoltre vi sono dei collegamenti con Cavarzere gestiti dall'Actv.
Ad Adria è presente una stazione ferroviaria a 5 binari collegata alle linee ferroviarie non elettrificate Rovigo-Chioggia e Adria-Mestre.
Ferrovia Rovigo-Chioggia: Il traffico passeggeri è gestito in consorzio da Trenitalia e Sistemi Territoriali. I treni, classificati come regionali, hanno cadenza oraria.
Ferrovia Adria-Mestre: Il traffico passeggeri è gestito da Sistemi Territoriali. I treni, classificati come regionali, hanno una cadenza di circa ogni ora e mezza.
In città è presente un porto turistico, e ospita il "Cantiere Navale Vittoria S.p.A.", gestita dalla famiglia Duò, un'attività cantieristica di altissimo rilievo, specializzata dal 1927 nella costruzione di navi da carico, draghe, rimorchiatori, motopescherecci, imbarcazioni militari, pattugliatori veloci e imbarcazioni per interventi anti incendio e S.A.R.
Il comune di Adria confina a sud con il fiume Po, ed è attraversato da ovest ad est dal Tartaro-Canalbianco-Po di Levante, entrambi navigabili.
Il Canalbianco è un canale artificiale, tratto intermedio del Tartaro-Canalbianco-Po di Levante, via navigabile lunga 135 km che collega Mantova con il mare, attraversando tutta la provincia di Rovigo.
Il tratto iniziale, della lunghezza di 52 km, è naturale e prende il nome di "Tartaro"; il tratto intermedio, lungo 78 km, è il canale artificiale che prende il nome di "Canalbianco" e arriva fino alla conca di Volta Grimana; il tratto finale, di 17 km, arriva fino alla foce e prende il nome di "Po di Levante".
Il Canalbianco, infine, si collega alla linea navigabile "Po-Brondolo", che dalla laguna di Chioggia permette di raggiungere Venezia.
Attualmente si sta concludendo l'adeguamento dell'intera asta navigabile, permettendo così il passaggio di bettoline "Classe V Europea".
A corredo di questi imponenti lavori è già attivo l'interporto di Rovigo, area di scambio per il trasporto fluviale-gomma-ferro, che si propone in virtù della sua equidistanza tra Padova e Ferrara, l'adiacenza alla S.S. Transpolesana e all'autostrada A13.
Facilmente raggiungibili da Adria, grazie ai treni e alle autostrade sono gli aeroporti di Bologna, Venezia e di Verona.
Le società di calcio con sede nel comune sono: U.S.D. Adriese 1906, A.C. San Vigilio Adria, A.S.D. Baricetta Calcio e A.S.D. Ca' Emo Calcio, che militano in campionati di livello regionale.
Ad Adria si svolge la manifestazione automobilistica storica "Rally città di Adria" e nella frazione di Cavanella Po si trova il complesso multifunzionale Adria International Raceway.
AAVV, Enciclopedia del Polesine. Il Basso Polesine: Atlante polesano del Delta del Po - Rovigo, 2007.
Rondina Aldo, L'ultimo Interdetto (Nel contesto religioso e civile del Polesine fra '800 e '900), Apogeo editore, Adria, 2007, ISBN 978-88-88786-38-4
 Carlo Silvestri, Istorica e geografica descrizione delle antiche paludi adriane ora chiamate Laguna di Venezia, Bologna, Forni, 1973, ristampa di un più antico volume intitolato Istorica e geografica descrizione delle antiche paludi adriane ora chiamate Laguna di Venezia e del corso di que' fiumi che in varj tempi hanno contribuito al loro interramento, con le principali notizie dell'antichissime città di Adria e Gavello, editore Domenico Occhi, in Venezia, 1736.
Debutta da professionista nel 1973 con la Stella Rossa Belgrado, di cui diventa una delle bandiere, disputando più di 200 partite, vincendo quattro campionati della RSF di Jugoslavia e due Coppe di Jugoslavia.
A metà della stagione 1984-1985 si trasferisce in Grecia, all'Olympiakos Pireo, dove rimane per altre due stagioni vincendo il campionato greco 1986-1987 e la Supercoppa di Grecia 1987.
All'inizio della stagione 1987-1988 rientra in Jugoslavia, ingaggiato dal Vojvodina Novi Sad con cui vince il campionato 1988-1989, per poi passare allo Zemun e chiudere la carriera all'OFK Belgrado.
Con la Nazionale jugoslava vanta 21 presenze e le partecipazioni ai Mondiali del 1982 e agli Europei del 1984.
Campionati della RSF di Jugoslavia: 51976-1977, 1979-1980, 1980-1981, 1983-1984, 1988-1989Coppe di Jugoslavia: 21982, 1985Campionati greci: 11986-1987Supercoppe di Grecia: 11987
Demetrius Korderas (Toronto, 19 marzo 1962) è un arbitro sportivo, commentatore e personaggio televisivo canadese.
Korderas inizia a lavorare come arbitro professionale di wrestling nel 1985 presso la Maple Leaf Gardens. In un primo momento è stato assunto come autista dal suo amico Elio Zarlenga. A quei tempi Zarlenga era la seconda personalità più importante della Maple Leaf preceduta solo da Jack Tunney, e fu lui a suggerire a Korderas di cominciare ad arbitrare i match. Il suo primo match che ha diretto è stato quello tra Special Delivery Jones e Demon Rosso.
A WrestleMania IV Korderas perse i sensi dopo che Jimmy Hart lo colpì con un megafono. Korderas fu quindi fisicamente assistito fuori dal ring.
Il 23 maggio 1999 Jim ha arbitrato il match tra "Blue Blazer" Owen Hart e The Godfather a Over the Edge.
L'idea per l'ingresso di Hart era quella di farlo calare dal soffitto appeso a una corda: a pochi palmi dal ring Hart avrebbe fatto finta di incastrarsi con il meccanismo e sarebbe caduto faccia a terra. Successivamente, Hart avrebbe dovuto disputare un match valido per il titolo Intercontinentale, detenuto allora da Godfather e, secondo quelli che erano i piani dei booker WWF, avrebbe dovuto vincere.
Qualcosa però andò storto e Hart precipitò da 24 metri d'altezza, colpendo violentemente il turnbuckle più alto con il petto e schiantandosi sul ring. Nessuno degli spettatori televisivi vide l'incidente: al termine della presentazione registrata, le telecamere inquadrarono solo il pubblico, con l'annunciatore Jim Ross che spiegava con serietà come Hart si fosse fatto molto male per davvero. Portato di corsa all'ospedale, Hart vi arrivò già morto. L'autopsia attribuì il decesso a una grave emorragia interna, causata dalla rottura dell'aorta toracica. Nonostante ciò, l'evento continuò, anche perché i 18.000 spettatori presenti alla Kemper Arena erano ignari del fatto che Hart si fosse fatto male per davvero, scambiando il tutto per un angle.Nell'edizione 2002 di Rebellion Jim costrinse Albert (che stava per darsi alla fuga) a baciare le natiche di Rikishi dopo aver perso un "Kiss my Ass Match".
Nel 2006 la WWE ha concesso un periodo di riposo a Korderas a causa dei suoi problemi di salute, anche se tornò ad arbitrare molto presto. Il 9 gennaio 2009 Korderas è stato rilasciato dalla WWE.
Il 12 maggio 2012 Jim arbitra un match alla Ring of Honor nel pay-per-view andato in onda online con il nome Border Wars. In seguito appare in diversi show di federazioni indipendenti (in inglese indies).
Dopo aver lasciato la WWE, Korderas ha iniziato a trascorrere più tempo con la moglie e la famiglia, oltre a prendere lezioni di broadcasting.Korderas ha pubblicato un libro sulla sua vita e carriera, chiamata "The Three Count - my life in stripes as a WWE referee" La prefazione è stata scritta da Adam Copeland (famoso nel mondo del wrestling con il ring name Edge), ed è stato pubblicato il 1º aprile 2013, dalla ECW Press.
Giovanni Battista Serpi (Sardara, 19 febbraio 1806 – Cagliari, 1890) è stato un militare e politico italiano, generale dell'Arma dei Carabinieri e deputato del Regno.
Militare di carriera. Ufficiale del Reggimento Savoia Cavalleria dal 1829, nel 1841 passò ai Cavalleggeri di Sardegna e nel 1843 fu promosso capitano.
Dal 1º luglio 1853, per effetto della soppressione del suo Reggimento e della ricostituzione in Sardegna del Corpo dei Carabinieri entrò nei suoi ranghi e il 18 marzo 1860 conseguì il grado di colonnello, rimanendo al comando della divisione Carabinieri di Cagliari.
Il 25 ottobre di quell'anno fu inviato in Sicilia, durante la dittatura di Garibaldi, con tre ufficiali e  60 tra sottufficiali e  carabinieri.  Il Serpi costituì  un distaccamento di Carabinieri Reali distinto dal Corpo Carabinieri di Sicilia garibaldino. Il 29 dicembre 1860 il nuovo luogotenente generale del re unificò i due corpi e nominò il Serpi, promosso maggiore generale, "Comandante generale dei Carabinieri Reali in Sicilia". Nell'ottobre 1861 fu promosso ispettore generale, restando tre anni nell'isola.
Nel 1864 il generale Serpi fece ritorno al comando generale dell'Arma, nel quale disimpegnò le sue mansioni sino al 20 giugno 1866, data della sua destinazione alla Legione di Firenze. Prese parte alla terza guerra d'indipendenza al comando dei carabinieri impegnati in quella campagna, e al termine fu promosso Luogotenente generale.
Atal Bihari Vajpayee (Hindi: अटल बिहारी वाजपेयी, pronuncia: / əʈəl bɪhaːriː vaːdʒpeiː /) (Gwalior, 25 dicembre 1924 – New Delhi, 16 agosto 2018) è stato un politico indiano.
Nativo di Gwalior, nello stato del Madhya Pradesh, è stato attivo nella politica per tutta la sua vita adulta: è il più importante leader del Bharatiya Janata Party e del nazionalismo hindu ed è stato un membro del Parlamento indiano per quasi 50 anni. Si distingue per essere un politico di elevata cultura (ha un master in scienze politiche conseguito al Victoria College), molto conosciuto anche per la sua attività di poeta.
Vajpayee iniziò la sua carriera politica come disobbediente durante il movimento Quit India (1942 - 1945), aderendo inizialmente al Comunismo, ma passando poi all'ala destra della politica indiana, conquistando la membership del Rashtriya Swayamsevak Sangh e fondando l'Hindutva (o Nazionalismo indiano).
Divenne un discepolo, seguace ed assistente di Syama Prasad Mookerjee, il leader del partito di destra pro-Hindu Bharatiya Jana Sangh. Quando Mookerjee iniziò uno sciopero della fame in Kashmir nel 1953, protestando contro la richiesta di identificazione e la discriminazione a cui erano sottoposti i cittadini indiani in visita in Kashmir, ed il trattamento di favore del Kashmir in virtù della sua maggioranza musulmana, Vajpayee era al suo fianco.
Il digiuno di Mookherjee pose fine alla richiesta di identificazione ed accelerò l'integrazione del Kashmir nell'Unione indiana. Ma Mookherjee morì dopo settimane di debilitazione e malattie, confinato in carcere.
Questi eventi segnarono una svolta per il giovane Vajpayee che, prendendo il testimone da Mookherjee, conquistò nel 1957 il suo seggio in Parlamento. Guidando il BJS, allargò la sua influenza politica. Divenne presto una voce importante e rispettata all'interno dell'opposizione, nonostante la giovane età. Il suo grande appeal portò rispetto ed accettazione alla corrente maggioritaria del nascente movimento culturale nazionalista.
Vajpayee fu membro sia del Lok Sabha che del Rajya Sabha, rappresentando le circoscrizioni elettorali di Lucknow e Gwalior.
Pubblicò alcuni volumi di poesie in lingua hindi, recentemente messe in musica e pubblicate in un album.
Vajpayee diede le dimissioni dal governo in concomitanza con le dimissioni di Morarji Desai come Primo ministro, con la conseguenza della rapida dissoluzione del partito Janata subito dopo.
Il BJS era rimasto fortemente sconquassato dalle lotte intestine all'interno della coalizione Janata, per la quale aveva messo in campo tutte le energie della sua organizzazione politica.
Atal Bihari Vajpayee, insieme ad altri suoi compagni del BJS e del RSS, tra i quali il suo migliore amico Lal Krishna Advani, diedero vita al Bharatiya Janata Party, la nuova sede dell'Hindutva, di ideali fondati sulla destra sociale e sul nazionalismo. Vajpayee venne eletto il suo Presidente.
Nel maggio del 1998, l'India condusse cinque esperimenti segreti su armi nucleari a Pokhran, nel Rajasthan. I cinque test shoccarono e sconvolsero il mondo intero. Due settimane dopo il Pakistan rispose con un proprio programma di test nucleari, rendendolo la nuova potenza mondiale a livello nucleare.
Da varie fonti si suppone che i test erano pianificati già a partire dal 1995, ma Vajpayee decise di prendere tempo prima di compiere una mossa così importante. Il primo ed unico test nucleare portato avanti dall'India risaliva al 1974 rivelando tutta la scarsa preparazione tecnica e scientifica della ricerca nucleare indiana. Tuttavia, la sempre crescente attività pakistana nel nucleare insieme a quella della Cina resero essenziale per l'India insistere sul campo dello sviluppo di un arsenale nucleare, espandendo e intensificando le proprie ricerche.
Benjamin McLane Spock (New Haven, 2 maggio 1903 – La Jolla, 15 marzo 1998) è stato un pediatra e canottiere statunitense che raggiunse la fama con la pubblicazione del libro di consigli alle madri Common Sense Book of Baby and Child Care.
Il libro venne pubblicato per la prima volta nel 1946 e fu tradotto in tutte le principali lingue del mondo; fu uno dei maggiori successi editoriali dell'immediato dopoguerra, vendendo per circa un decennio un milione di copie all'anno e raggiungendo, nel 2011, un volume complessivo di vendite di circa 50 milioni di copie. Spock aveva avuto l'abilità di trattare temi molto popolari (soprattutto presso le donne), come la gravidanza, il parto, l'alimentazione e le cure del bambino, con un linguaggio semplice e brillante, spregiudicato e anticonformista, presentando progressi e orientamenti della ginecologia e della pediatria come novità rivoluzionarie derivanti anche dalla sua esperienza professionale.
Principale tesi di Spock, largamente criticata, fu la necessità di un forte permissivismo da parte dei genitori verso i propri bambini. La verifica degli effetti devastanti del permissivismo a oltranza nello sviluppo dei bambini, indusse Spock a rivedere drasticamente la propria tesi. Le accuse di permissivismo, in realtà, sorpresero molto Spock, che non aveva mai negato la necessità, per i genitori, di essere responsabili e presenti, pur sostenendo tesi anti-autoritarie, che non rinnegò mai.
Si interessò  anche di politica e nel 1972 si era candidato, sostenuto dal piccolo Partito del Popolo, alle elezioni presidenziali statunitensi in cui raccolse però solo lo 0,1% dei consensi.
Prima di diventare famoso come pediatra, nel 1924 Spock vinse una medaglia d'oro con l'otto maschile statunitense di canottaggio ai Giochi della VIII Olimpiade di Parigi. Conseguì la laurea alla Columbia University.
Il libro Common Sense Book of Baby and Child Care è tra i libri appartenenti al personaggio fittizio William Bell della serie TV Fringe, interpretato da Leonard Nimoy, che interpreta anche il personaggio di Spock nella celebre serie TV Star Trek.
Soltanto amici è il secondo album in studio del cantante italiano Michele Zarrillo, pubblicato nel 1988 dalla Fonit Cetra.
Dopo l'incisione dei primi 45 giri e del primo album, Zarrillo non riesce a bissare il successo di Su quel pianeta libero ed Una rosa blu, per cui la vecchia casa discografica, la CBS, non gli rinnova il contratto ed il cantautore passa alla Fonit Cetra.
Il rilancio passa nuovamente per il Festival di Sanremo, dove ritorna con un nuovo look (capelli corti e barba) nel 1987 con La notte dei pensieri, bella canzone con la quale vince (dopo più di quindici anni di carriera) nella categoria giovani.
L'anno successivo torna ancora al Festival con Come un giorno di sole, che viene inclusa nell'album.
Le canzoni del disco sono scritte da Giampiero Artegiani per i testi e dallo stesso Zarrillo in collaborazione con Luigi Lopez per le musiche. L'album non ottiene  un grande riscontro commerciale.
Elena di Troia (conosciuta anche come Elena di Sparta) è una figura della mitologia greca assurta, nell'immaginario europeo, a icona dell'eterno femminino. Proprio questa sua caratteristica archetipica fa sì che, nell'immensa letteratura nata attorno alla sua figura, Elena venga raramente considerata responsabile dei danni e lutti provocati dalle contese nate per appropriarsi della sua bellezza.
Secondo alcune versioni del mito, la madre di Elena, Leda, era moglie di Tindaro, re di Sparta. Leda partorì quattro bambini, di cui due, Polluce ed Elena, sarebbero stati figli di Zeus, che si era congiunto a Leda sotto forma di cigno mentre gli altri due nati Castore e Clitennestra, erano invece stati concepiti da Tindaro.
La versione più suggestiva della sua nascita racconta invece che essa fosse venuta al mondo uscendo da un uovo, frutto dell'unione tra la dea Nemesi e Zeus, il quale la inseguì per quasi tutto il globo per ottenerla, sotto forma di vari tipi di animali.
Elena fu allevata in casa di Tindaro e ancora giovane fu al centro di molti miti di seduzione: Teseo la rapì che era ancora fanciulla. Elena infatti era detta la donna più bella del mondo, e poiché numerosi erano i pretendenti Tindaro lasciò che ogni decisione fosse della ragazza, onde evitare che una sua interferenza potesse causare una guerra. La scelta cadde su Menelao, re di Sparta. Dalla loro unione nacque Ermione. La sorella Clitennestra sposò Agamennone, fratello di Menelao.
Quando fu in età da marito, tutti i capi Greci pretesero la sua mano. Siccome la loro rivalità rischiava di generare un conflitto, su suggerimento di Ulisse, Tindaro sacrificò un cavallo sulla cui pelle fece salire i pretendenti per farli giurare che chiunque fosse stato il fortunato sposo, tutti avrebbero dovuto accorrere in suo aiuto nel caso qualcuno avesse tentato di rapirgli la sposa.
Quando era ormai moglie di Menelao, Elena venne rapita dal principe troiano Paride e il patto di solidarietà stipulato tra i pretendenti alla sua mano spinse gli stessi, con a capo Agamennone, a dichiarare guerra a Troia.
Per vendicare il rapimento di Elena da parte del principe troiano Paride (al quale Afrodite aveva promesso la più bella delle donne), Menelao e suo fratello Agamennone organizzarono una spedizione contro Troia chiedendo aiuto a tutti i partecipanti al patto di Tindaro.
Nell'Iliade, Elena è un personaggio tragico, obbligata ad essere la moglie di Paride dalla dea Afrodite. Nessuna colpa le può essere rinfacciata, data la sua incolpevole bellezza, anche se le si dà la colpa della guerra che insanguina Troia. Non è una donna felice, disprezza Paride ed è invisa a molti troiani: solo Ettore si mostra gentile con lei, e in occasione della morte dell'eroe, Elena proverà un sincero dolore.
Alla morte di Paride, Elena è costretta a sposare il fratello Deifobo. I greci fanno irruzione nella camera da letto trovando Deifobo addormentato e ubriaco. Le versioni a questo punto divergono: sia per quanto riguarda l'identità dell'uccisore di Deifobo (Menelao, Ulisse o entrambi) sia sul fatto se il troiano si fosse risvegliato o no.
Nel secondo libro dell'Eneide, durante l'incendio di Troia, Enea vede da lontano Elena ed è preso dall'impulso di ucciderla, ma ne viene dissuaso dalla madre Venere, che lo esorta a fuggire dalla città coi familiari.
Controversa fu la sua fine. Nell'Odissea Elena appare riconciliata col marito e tornata a Sparta per regnarvi al suo fianco, anche se malvista dai sudditi. Si narra anche che Oreste avesse cercato di ucciderla.
Secondo altre versioni ebbe una fine misera. Altre ancora la divinizzano insieme ai fratelli Castore e Polluce.
Un'altra versione vuole che, dopo la morte di Menelao, due figli naturali di costui cacciassero Elena e la costringessero a rifugiarsi presso Rodi, dove Polisso la fece impiccare per aver causato la morte di tanti eroi sotto le mura di Troia, fra cui suo marito Tlepolemo.
Il mito di Elena è descritto nell'Iliade e nell'Odissea, ma molti poeti successivi ad Omero modificarono il personaggio e la sua mitologia. Alcune leggende la indicano figlia di Nemesi, la dea della vendetta e della giustizia. Euripide, nella tragicommedia Elena, segue quel filone mitico secondo cui Elena non fu mai rapita da Paride né visse a Troia né fu ripresa da Menelao, ma sempre visse nascosta in Egitto, costretta da Era che mise al posto suo, a Sparta, un'immagine d'aria, un simulacro vivente, per ingannare Paride e vendicarsi di non essere stata scelta al posto di Afrodite. Così sono esistite due Elena, una in Egitto e una a Troia.
Inoltre, secondo altri miti, le anime di Elena e Achille, dopo la morte e la discesa nel Tartaro, furono assunte nell'Isola dei Beati (o Campi Elisi) per i loro meriti, e lì ebbero un figlio, Euforione. Secondo una variante del mito, fu Elena, divenuta dea dopo la morte, a discendere negli Inferi attratta dall'ombra di Achille per giacere con lui generando il semi-dio Euforione. I personaggi di Elena ed Euforione, seppure con molte varianti, sono ripresi da Johann Wolfgang von Goethe nel suo Faust.
Una seconda Elena è citata in poemi posteriori come figlia di Egisto e Clitennestra. Era sorella di Alete ed Erigone e fu uccisa da Oreste che la scovò nella reggia di Micene dopo aver vagato alla ricerca dei sostenitori di Egisto e la madre, che uccise accecato dalla vendetta.
Esiste anche una terza Elena: figlia di Elena di Troia e di Paride, venne uccisa ancora bambina dalla nonna paterna, Ecuba, che s'accese d'ira alla caduta di Troia per la morte dei suoi abitanti e decise di uccidere la figlia della donna che aveva causato la guerra.
Euripide, ElenaFonti secondarieMaurizio Bettini e Carlo Brillante, Il mito di Elena: immagini e racconti dalla Grecia a oggi, Torino, Einaudi, 2002
Il Palazzo Pubblico di Siena (detto anche Palazzo Comunale) è un edificio fatto costruire approssimativamente tra il 1297 e il 1310 dal Governo dei Nove della Repubblica di Siena, come propria sede. Tale funzione si riflette anche oggi, come sede dell'amministrazione comunale, oltre che del Museo civico. Sorge sulla piazza del Campo ed è affiancato dalla snella Torre del Mangia. All'interno conserva capolavori del periodo d'oro dell'arte senese, tra cui il celeberrimo affresco dell'Allegoria ed effetti del Buono e del Cattivo Governo di Ambrogio Lorenzetti, tra le rappresentazioni profane più significative del Trecento europeo, ed altre celebri opere di Simone Martini, Duccio di Buoninsegna, Sodoma e Beccafumi.
La storia del palazzo è fortemente legata a quella della sistemazione della prospiciente Piazza del Campo. Fino al 1280, il maggiore organo della città, il cosiddetto Consiglio della Campana composto dai nobili e così chiamato perché si adunava al suono della campana maggiore posta allora su una torre della famiglia dei Mignanelli (nell'attuale Banchi di Sopra, al numero civico 15), aveva sede nella curia della Chiesa di San Cristoforo e per altre adunanze si usavano altre chiese o palazzi nobiliari. 
Dal 1280, con il Governo dei Quindici, si comincia a pensare ad una sede più neutra per il governo della città. Nel 1284 si ha notizia di un primo nucleo di quello che sarà il Palazzo Comunale, come farebbe supporre l'insediamento del podestà Ghinolfo Guidi da Romena, ma esso comprendeva essenzialmente gli edifici della Dogana e della Zecca, quest'ultima detta il "Bolgano". 
Con il Governo dei Nove, salito al potere nel 1287, vengono acquistate case adiacenti a queste due costruzioni e la costruzione del palazzo ha la spinta definitiva a partire dal 1297. Entro il 1310 tutto il palazzo doveva essere stato terminato perché il Governo dei Nove vi si trasferì in quell'anno. Mentre l'antico palazzo del Bolgano era rivolto verso l'attuale piazza del Mercato, il nuovo palazzo guarda verso Piazza del Campo. 
Entro il 1350 era completata anche la Loggia del secondo piano rivolta verso piazza del Mercato. L'unica incertezza riguarda la tempistica di realizzazione del terzo e ultimo piano del corpo centrale del palazzo (con le bifore a tutto sesto): non si sa se sia coevo alla sua prima costruzione (1297-1310) o sia stato invece costruito nel 1326, come alcuni storici affermano. 
La torre del palazzo (la cosiddetta Torre del Mangia), fu costruita tra il 1325 e il 1348, con il coronamento in travertino realizzato su progetto di Lippo Memmi. 
L'ingrandimento del lato sinistro in direzione sud (dietro al palazzo e al lato di Piazza del Mercato), risale al 1327-1330, quando fu realizzato il primo piano con le Careceri a cui seguì il salone del Gran Consiglio ai piani superiori (1330-1342), che nel XVI secolo divenne il Teatro dei Rinnovati.La marmorea Cappella di Piazza, prospiciente rispetto alla torre e alla facciata del Palazzo, è ancora successiva, essendo fatta costruire nel 1352 per ringraziare la Vergine Maria del termine della peste nera che colpì la città nel 1348.
Una tela di Sano di Pietro della metà del XV secolo, che raffigura la Predicazione di San Bernardino in Piazza del Campo, permette di avere una visione del Palazzo a quel tempo, privo rispetto ad oggi solo dell'ultimo piano delle due ali laterali e del campanile a vela di sinistra. Questi ultimi elementi vennero aggiunti solo nel 1680 da Carlo Fontana, mantenendo comunque lo stile originale e bilanciando la mole dei palazzi circostanti.
Il Palazzo comunale è ancora oggi la sede dell'amministrazione comunale moderna ed ospita gli uffici del sindaco, alcuni uffici comunali e le sale di rappresentanza. Al primo piano si trova il Museo civico. Al secondo piano vi è la sala del Consiglio comunale e la loggia che guarda verso il lato posteriore del palazzo stesso, in direzione sud.
La facciata è composta di quattro ordini nel corpo centrale e tre ordini nelle due ali laterali. Nell'ordine inferiore si aprono una serie di arcate, alcune inquadrano i portali e le altre inquadrano grandi finestroni. In corrispondenza all'ingresso della torre troviamo una struttura a edicola. L'ampia facciata del palazzo riflette i vari periodi di costruzione: fino al primo ordine di trifore fu usata la pietra, poi il laterizio. Le finestre, nel tipico stile senese (di derivazione orientale, filtrato dall'esempio pisano), hanno tre archetti gotici affiancati appoggiati su colonnine, mentre al centro di ciascuna ghiera, tra gli archetti(chiamati beccatelli) vi sono delle caditoie, da cui venivano fatte cadere pietre in caso di tumulti.
Il corpo centrale è rialzato di un piano rispetto alle due ali laterali. Sulla sommità, retto da una cornice di archetti pensili a pieno centro, si presenta un coronamento merlato di tipo guelfo, cioè senza l'estremità a coda di rondine. Le due cellette campanarie sommitali sono oggi vuote; quella di sinistra venne aggiunta nel settecento per bilanciare la simmetria.
Al centro della facciata un grande disco presenta il trigramma di Cristo (1425, dipinto da Battista di Niccolò), ideato da san Bernardino da Siena, mentre più sotto è presente lo stemma dei Medici, installato dopo il dominio della signoria fiorentina (dal 1560). Accanto allo stemma, tra le trifore, si trovano altri due stemmi marmorei: uno è quello cittadino, l'altro è il leone del Popolo. I fori che costellano la facciata sono buche pontaie, usate dai costruttori medievali per alloggiare le travi in legno delle impalcature necessarie al cantiere.
All'interno, le stanze furono usate da molteplici magistrature che hanno amministrato la città nei secoli. Oggi ospita il Museo Civico e l'amministrazione comunale senese. Nel corpo di sinistra, accanto alla Torre del Mangia, si trova il Cortile del podestà, decorato da antichi stemmi, che fa anche da ingresso al palazzo e alla scalinata della torre.
L'interno del palazzo è oggetto di decorazione fin dal Trecento, quando non era ancora stata completata l'architettura, quando il Governo dei Nove si assicurò l'opera dei maggiori artisti del tempo per manifestare il proprio programma politico. Tale insieme di affreschi, opere di pittura e di scultura rappresenta così una delle testimonianze fondamentali dell'arte medievale oltre che un eccezionale documento della società civile del Trecento.
Il portale di destra immette in un atrio in cui si trovano bracciali con campanelle in bronzo, opera di Giacomo Cozzarelli proveniente dal Palazzo del Magnifico. Attraverso un vestibolo si arriva poi alla Sala delle Lupe, divisa in quattro campate, che deve il suo nome alle due Lupe trecentesche sulla parete di sinistra, opere lapidee consunte dal tempo; vi si trovano inoltre doccioni di gronda attribuiti a Giovanni Pisano e la statuetta del Mosé di Antonio Federighi. Nella parete destra della terza campata l'affresco con Santi e beati Pietro Alessandrino, Ambrogio Sansedoni e Andrea Gallerani, di Sano di Pietro (1446). Attorno al vestibolo si aprono alcuni ambienti adibiti oggi a uffici, in cui si trovano varie opere d'arte. Ad esempio nella seconda sala destra si trova una Madonna col Bambino e san Giovannino del Riccio (1537) e affreschi seicenteschi nella volta; la terza era l'antica sede dell'ufficio della Biccherna (ufficio finanziario), decorata dall'affresco con l'Incoronazione della Vergine con i santi senesi Caterina e Bernardino di Sano di Pietro e Domenico di Bartolo (1445), realizzato sopra un'opera analoga di Lippo Vanni (1352 andata distrutta in un incendio), e da affreschi seicenteschi nella volta, oltre a un pancale intarsiato quattrocentesco. La quarta sala, Ufficio del Segretario Generale dell'odierno Comune, mostra un vigoroso affresco della Resurrezione del Sodoma (1535), proveniente dalla Sala delle Lupe. Sul lato opposto spiccano: la prima sala, la Cappella dei Nove, con affreschi dell'ambito di Simone Martini (Cristo benedicente con cherubini nella volta ed Evangelisti ai lati) appesantiti da ridipinture della seconda metà del Trecento, e di Bartolo di Fredi (Beato Andrea Gallerani, Sant'Antonio Abate e un'Annunciazione frammentaria, databili al 1370 circa); la terza sala, quella del Biado, con all'estereno, in alto a sinistra sul pilastri, un'Aquila imperiale del Sodoma e all'interno una grande Madonna della Misericordia con angeli e santi del Vecchietta (1457).
Dall'altro portale, attiguo alla Cappella di Piazza, si accede invece al Cortile del Podestà, completato nel 1325 e ripristinato all'inizio del Novecento; interamente in cotto, è porticato su quattro lati, con grandi trifore a sesto acuto che vi si aprono al primo piano. La scala, che porta al primo piano, è legata a un restauro del 1980. In un angolo si trovano i resti della Statua del Mangia. Da qui si trova l'ingresso per salire alla torre.
Il Museo civico, allestito negli anni trenta del XX secolo, è collocato al primo piano del palazzo e conserva numerosi capolavori dell'arte senese.
Le prime quattro sale (dette della Quadreria) espongono opere dei secoli XVI-XVIII, riordinate nel 1985. Sono opere soprattutto senesi, provenienti dalla collezione Spannocchi, tra le quali spicca la sinopia della Madonna col Bambino e santi del Sodoma, proveniente dalla Cappella di Piazza (1537-1539).
La Sala del Risorgimento che espone affreschi e sculture del XIX secolo. Alle pitture a soggetto storico risorgimentale lavorarono esclusivamente artisti toscani, per lo più senesi: Pietro Aldi, Giorgio Bandini, Amos Cassioli, Alessandro Franchi, Cesare Maccari, Gaetano Marinelli e altri. Tra le sculture spiccano lavori di Enea Becheroni, Giovanni Duprè, Emilio Gallori, Arnoldo Prunai, Tito Sarrocchi e altri.
La prima di queste sale, detta Sala dei Priori o Sala della Balìa, è divisa in due sezioni da un arco e completamente ricoperta da affreschi. Vi si vedono Sedici Virtù nelle volte, di Martino di Bartolomeo (1408), mentre alle pareti spicca il ciclo sulla Vita di papa Alessandro III, papa senese, dipinti da Spinello Aretino e dal figlio Parri Spinelli (1407).
La porta lignea intarsiata è opera di Domenico di Niccolò, mentre il banco ligneo con intagli e intarsi è di Barna di Turino (1410). Dalla porta opposta all'ingresso si accede a una scalinata che porta ai piani superiori.
La Sala dei Cardinali, o Anticamera del Concistoro, ha le pareti decorate da vari affreschi tre-quattrocenteschi staccati, che provengono da pareti esterne o da altri locali del palazzo. Tra questi spicca, sopra la porta di ingresso, i Santi Caterina d'Alessandria, Giovanni Evangelista e Agostino con un devoto attribuiti ad Ambrogio Lorenzetti e già sul portale d'ingresso alla Sala di Balìa. Sopra le altre due porte si trovano la Madonna col Bambino, Santa Caterina d'Alessandria e un altro santo con donatore e la sua sinopia, di anonimo pittore di fine Trecento.
Nella sala troviamo anche un San Paolo di Martino di Bartolomeo (ca. 1370), unico affresco originale della sala, e, sopra un pilastro, una Madonna col Bambino attribuito a Matteo di Giovanni (ca. 1470).
Una vetrina al centro raccoglie alcuni cimeli dell'antica attività del Comune, tra cui cofanetti intagliati e intarsiati, bossoli per votazioni e la picca del Capitano del Popolo.
Attraverso un pregiato portale marmoreo di Bernardo Rossellino (1446) si passa alla Sala del Concistoro. Divenne la sala delle adunanze del Concistoro del Comune di Siena, da cui assunse anche il nome, a partire dalla seconda metà del XVII secolo.
Sulle volte, si trovano affreschi allegorici di Domenico Beccafumi dedicati alle Virtù pubbliche e alla loro pratica nell'antichità (eseguiti con interruzioni dal 1529 al 1535). Le vicende degli uomini virtuosi dell'antichità greca e romana, tratte per lo più da Valerio Massimo, si ricollegano tutte a tre valori fondamentali rappresentati al centro della volta: l'Amor patrio, la Giustizia e la "Mutua Benevolenza" (o Concordia).
Le imposte lignee del portale, intarsiate, sono opera quattrocentesca attribuita a Domenico di Niccolò. Sopra la porta il Giudizio di Salomone è una tela seicentesca attribuita a Luca Giordano, inserita in una cornice monumentale.
Dalla sala dei Cardinali si accede anche al Vestibolo e alla cosiddetta Anticappella, a loro volta comunicanti tra loro. Nel primo troviamo un affresco staccato dalla Loggia dei Nove, raffigurante la Madonna col Bambino di Ambrogio Lorenzetti (circa 1340) e la Lupa allattante due gemelli, scultura dorata di Giovanni di Turino (1429-1430) proveniente dalla colonna all'ingresso del palazzo e recante sulla base gli stemmi della città, dei terzi e delle Compagnie militari dell'epoca.
L'Anticappella è affrescata da Taddeo di Bartolo (1415 circa), su temi mitologici e di storia romana; in una vetrina sono esposte oreficerie come la Rosa d'oro di Pio II, capolavoro di oreficeria eseguito da Simone da Firenze (1462), una pace databile al 1390 circa, dorata e smaltata e l'elmo del Capitano del Popolo, importante opera d'arte quattrocentesca. Da questo ambiente si accedere direttamente alla Cappella.
Questo ambiente è decorato pure da affreschi di Taddeo, raffiguranti scene della Vita della Vergine, Santi, Evangelisti, Profeti e Virtù (dal 1407). La cancellata in ferro battuto e stagnato è un'opera del 1437 dei senesi Giacomo di Giovanni e suo figlio Giovanni. Il ricco lampadario ligneo, intagliato e dorato, è invece del 1435. L'altare venne disegnato dal Marrina, e conserva la tavola della Sacra Famiglia con san Leonardo del Sodoma (1530), qui trasferita dal Duomo nel XVII secolo. Il finissimo coro ligneo, intagliato e intarsiato, venne eseguito da Domenico di Niccolò (1415-1428) e conta ventuno stalli che corrono lungo le pareti. Per quest'opera l'artista venne soprannominato "dei Cori".
Nei pressi dell'altare, si trova l'organo a canne, opera di Giovanni di Antonio detto il Piffaro. Costruito tra il 1519 e il 1525, ha una cassa riccamente intagliata, con decorazioni di Giovanni di Pietro e Ghino d'Antonio. Lo strumento, a trasmissione integralmente meccanica originale, ha un'unica tastiera di 44 note (Do2-La5 senza Do#2) ed una pedaliera a leggio di 12 note costantemente unita al manuale. L'organo è stato restaurato nel 1983 da Pier Paolo Donati. Di seguito, la sua disposizione fonica:
La sala più grande e più famosa è la Sala del Mappamondo, detta anche Sala del Consiglio, che conserva due grandi affreschi: la Maestà di Simone Martini (1312-1315) e Guidoriccio da Fogliano all'assedio di Montemassi, attribuito tradizionalmente sempre a Simone Martini (1330), ma molto probabilmente un rifacimento quattrocentesco di un capolavoro perduto del maestro senese. Sotto di essa si trova l'affresco della Presa di un castello (forse di Giuncarico), opera attribuita non concordemente a Duccio di Buoninsegna, datata 1314, che ne fa la più antica decorazione sicura del palazzo.
Sotto venne applicato successivamente da Ambrogio Lorenzetti il mappamondo girevole che diede nome alla sala, ormai perduto, anche se le impronte del suo andamento girevole sono ancora visibili sulla parete.
Sulla parete delle arcate, in alto, si vedono due grandi affreschi a monocromo sulle glorie militari di Siena: a sinistra la Vittoria dei senesi nella battaglia di Val di Chiana, di Lippo di Vanni (1363) e a destra la Vittoria dei senesi sui fiorentini al Poggio Imperiale di Poggibonsi (avvenuta nei pressi di Poggibonsi l'8 settembre 1479) di Giovanni di Cristofano e Francesco d'Andrea (1480). Completano la decorazione della sala una galleria dei più venerati santi senesi sui pilastri, da destra: i Beati Andrea Gallerani e Ambrogio Sansedoni, di autore cinquecentesco, Santa Caterina da Siena del Vecchietta (1460), San Bernardino di Sano di Pietro (1450), il Beato Bernardo Tolomei, fondatore degli Olivetani, del Sodoma (1533), Sant'Ansano e San Vittore del Sodoma (1530 circa).
Adiacente si trova l'altrettanto celebre e famosa Sala dei Nove (o Sala della Pace), dove Ambrogio Lorenzetti affrescò le celeberrime scene degli Effetti del Buono e del Cattivo Governo (1338-1339): sebbene in parte danneggiati (soprattutto nella parete del Cattivo governo), rappresentano uno straordinario esempio di allegoria politica, il più vasto ciclo profano del medioevo, con un'estesa raffigurazione del paesaggio. La grande composizione, di gusto allegorico-letterario, mostra le personificazioni di vari concetti astratti (coi nomi scritti in calce) e due paesaggi che rivelano gli effetti su una città e sulle campagne dei buoni e cattivi governatori.
Si accede infine alla Sala dei Pilastri che espone opere trecentesche e quattrocentesche per lo più di artisti minori: la Croce dipinta di Massarello di Gilio (1306), i Santi Stefano, Maria Maddalena e Antonio Abate di Martino di Bartolomeo (1306), la Predica e miracolo di san Bernardino, frammento di predella di Neroccio di Bartolomeo (1465 circa) e il rarissimo frammento di vetrata con un San Michele Arcangelo attribuito ad Ambrogio Lorenzetti.
Da una scala decorata dall'affresco di una Madonna di Neroccio di Bartolomeo Landi del 1481, si arriva a tre sale del secondo piano, dove un tempo erano esposti gli originali della Fonte Gaia di Jacopo della Quercia, oggi nel complesso museale di Santa Maria della Scala. Da qui si sale alla Loggia, retta da quattro pilastri, che ha una straordinaria vista sulla piazza del Mercato e sulla metà sud della città.
La Sala del Capitano del Popolo è oggi sede di riunione del Consiglio comunale, decorata da due tele di Amos Cassioli (Giuramento di Pontida e Provenzano Salvani nel campo di Siena) e da lunette tardo-cinquecentesche con Storie senesi.
Altre sale mostrano la raccolta di stampe (opere di Jacques Callot e Stefano Della Bella), dipinti del Sei e Settecento, una galleria di ritratti di Senesi illustri, carte geografiche, documenti su Siena e il Palio, e infine una piccola raccolta di modelli in legno e gesso. Tra le decorazioni spiccano il Crocifisso ad affresco di Pietro di Giovanni d'Ambrogio (1446, nella prima sala) e un soffitto del 1680 (seconda sala).
L'ultimo piano, situato nel corpo centrale sopra le sale del Consiglio e delle Stampe, è detto la "Marcolina".
Il Teatro Comunale dei Rinnovati era l'antica sala del Gran Consiglio della Repubblica, manomessa e adattata per la sua funzione attuale nel 1560, dopo la conquista fiorentina. Dopo ben due incendi il teatro fu ricomposto da Antonio Bibbiena nel 1753. In seguito subì altri rimaneggiamenti e venne restaurato nel 1951.
Letizia Galli (a cura di), Siena, Palazzo Pubblico, Museo Civico, Torre del Mangia, Editore Silvana Editoriale, Milano 2011
L'area è la misura dell'estensione di una regione bidimensionale di uno spazio, ovvero la misura dell'estensione di una superficie.
Come per le altre misure di natura geometrica, per la precisione si dovrebbe distinguere fra la regione bidimensionale (insieme di punti) e la sua area (valore numerico associato alla precedente). Spesso però, nel parlare comune ma anche in esposizioni scientifiche, il termine area e il termine superficie vengono usati indifferentemente.
Per l'area sono state e sono utilizzate tuttora varie unità di misura. Nel passato si sceglievano unità sulla base di esigenze locali e, in particolare nel mondo rurale, si avevano misure diverse anche in regioni limitrofe. Successivamente, a partire dalle spinte illuministiche, si sono date definizioni razionali e unificanti. Qui presentiamo le unità più importanti.
metro quadro (m², a volte scritto erroneamente mq) — è l'unità del Sistema internazionale di unità di misura (SI)
chilometro quadro: 1 km² = 1.000.000 m² (usato per la misura di territori di estensione media e grande (superfici comunali, provinciali, regionali, nazionali, continentali e planetarie)piede quadrato: 1 piede quadrato = 0,09290304 m² — (unità di misura anglosassone)
La formula di camminamento consente di sapere l'area racchiusa da una poligonale chiusa, noti un certo numero di lati e gli angoli interni.
La formula dell'area di Gauss consente di conoscere l'area di una qualsivoglia figura piana attraverso le coordinate cartesiane dei vertici.
Lo Sporting Club Centro Giovani Calciatori Viareggio è una società italiana di hockey su pista con sede a Viareggio. I suoi colori sociali sono il bianco e il nero.
Fu costituita nel 1947 come Società Pattinatori Viareggini. È la sezione di hockey su pista della società polisportiva Sporting Club Centro Giovani Calciatori Viareggio.
La sezione hockey venne creata nel 1969 dalla fusione con la Società Pattinatori Viareggini, fondata nel 1947, raccogliendo l'eredità di un buon movimento di giocatori già negli anni trenta, dovuta alla presenza di numerose piste di pattinaggio. La prima partita ufficiale fu giocata nel febbraio 1938 contro il Pisa. Nel 1970 arrivò la prima promozione nella massima serie. Gli anni settanta videro il Centro scendere in serie B e risalire in Serie A (1973 ed 1976). Riccardo Pardini fu il giocatore simbolo di quegli anni conquistando anche la maglia azzurra della Nazionale Italiana.
Nel 1976, nonostante militasse in serie B, il Centro raggiunse la finale di Coppa Italia dove venne sconfitto dal Novara che in quegli anni dominava il campionato. In quella squadra esordì il giovane portiere Alessandro Cupisti.
Nei primi anni ottanta continuò la tradizione "basca" viareggina e dal proprio vivaio il Centro pescò tra gli altri Paolo Maggi, Mauro Cinquini, Silvano Paoli ed i portieri Alessandro Pardini e Lamberto Mazzoni.
Dopo una retrocessione, seguì una promozione: 1985. Il Centro acquistò due giocatori argentini: Nelson Jaime e Carlos Moreta. Oltre ad Alessandro Barsi, entrarono in squadra anche gli attaccanti del vivaio Alessandro Bertolucci e Sergio Mazzoni, nonché il portiere Andrea Gemignani: tre quarti della Juniores campione d'Italia del 1987 (poi revocato a tavolino).
Dopo la retrocessione in Serie A-2, nel 2002 ritorna in serie A-1. Dal vivaio arrivano Nicola Palagi e Leonardo Barozzi, da San Juan (Argentina) il difensore Juan Luis Travasino. Nella stagione 2004-2005 torna in semi-finale dopo 13 anni. Nel campionato successivo, Il Centro acquista altri due argentini: Sebastian Molina (ex Novara) e Martin Montivero (ex Bassano). E per il secondo anno consecutivo raggiunge la semi-finale.
Nella stagione 2006-2007 torna a vestire la maglia bianconera Francesco Dolce. Il Centro fa un ulteriore sforzo ed ingaggia il nazionale Leonardo Squeo.
Nella stagione seguente il Centro acquista dal Prato l'argentino Juan Bustos Soria e il portiere Federico Stagi.
Al compimento del 60º (1947-2007), viene consegnata la Stella d'Oro al Merito sportivo al CGC Viareggio.
Per il secondo anno consecutivo il Centro riesce a vincere a Bassano (4-2) e conquistare la finale: 16 maggio 2008.
Il 24 maggio 2008 vince gara-1 (3-2) e una settimana dopo per gara-3 i bianconeri sconfiggono Follonica (7-6).Il 4 giugno 2008 (gara-4), i viareggini vengono eliminati.Nella stagione 2008-2009 Partiti Soria e Molina, torna a vestire la maglia bianconera Alberto Orlandi. La squadra accede alla semifinale di Coppa CERS. Il risultato è terzo posto in campionato, eliminazione dalla finale CERS da parte del Lloret de Mar e semifinale play-off.
La stagione successiva vede la squadra bianconera raggiungere la seconda finale di Coppa Italia, perdendola. Sarà il massimo traguardo stagionale.
La stagione 2010-2011 vede per la società viareggina, la conquista del primo trofeo nazionale della sua storia, la Coppa Italia, al termine di un doppio confronto contro il Valdagno (5-5 all'andata e 5-4 al golden goal nel ritorno). Gli acquisti sono stati il ritorno dopo 20 anni alla casa madre di Mirko e Alessandro Bertolucci, l'allenatore Massimo Mariotti, Davide Motaran e Farran, quest'ultimo sostituito da Enrico Mariotti nel mercato di gennaio. I bianconeri vincono la stagione regolare.
Ai play-off Viareggio vince tutte le partite: elimina il Sarzana, poi il Breganze e infine vince contro il Valdagno in finale con un secco 3-0 nella serie. Il 7 giugno 2011 diventa per la prima volta Campione d'Italia.
Nella stagione successiva, il Presidente Palagi conferma tutta la squadra e acquista dal Porto il forte attaccante Emanuel Garcia. Il Viareggio disputa il Campionato Mondiale di San Juan 2011. Ottengono il secondo posto durante la regular season e la finale scudetto.
L'organico della squadra per il campionato 2012-13 viene ridotto con le partenze di E. Mariotti e dello storico capitano Nicola Palagi. La squadra è finalista coppa Italia e finalista scudetto.Il budget per l'anno successivo è ridotto: partono Orlandi e Garcia. Al loro posto vengono ingaggiati Martin Montivero (un ritorno) e Fernando Montigel, due argentini. La stagione 2013-14 inizia con la vittoria della Supercoppa italiana. A metà stagione la squadra di Mariotti centra la finale di Coppa Italia contro il Breganze. In campionato si classifica al quarto posto. Ai play-off viene eliminato ai quarti dal Bassano.Per la stagione 2014-2015 partono Motaran e Montivero. Viene allestito un progetto di giovani, appena retrocessi, ma del vivaio della società. Alessandro Bertolucci ricopre il doppio ruolo di allenatore-giocatore per la prima volta in carriera. La società ottiene il secondo posto in campionato, finale di coppa Italia persa contro il Breganze ai supplementari con il golden gol (4-3), finale scudetto persa contro il Forte dei Marmi in gara 5 .
Nonostante gli acquisti dello spagnolo Jepi Selva, nel mercato estivo, e del portoghese Sergio Silva, nel mercato di riparazione invernale, il Viareggio si classifica al quinto posto in classifica. In semifinale scudetto troverà il Forte dei Marmi. Per designare chi passerà il turno, occorrerà gara-3, la bella. Ancora una volta sarà una partita vinta ai supplementari al golden gol dal Forte dei Marmi.
Nella stagione successiva i bianconeri perderanno la Coppa Cers per 4-2. La stagione si concluderà in gara 5 di semifinale scudetto contro il Lodi. 
Dal 2016, alla squadra si aggiunge un elemento in più: Daniele Maffei diventa voce ufficiale del CGC e telecronista di riferimento per le partite in trasferta, mentre il giornalista Roy Lepore si occupa delle partite giocate in casa. Ogni lunedì della stagione sportiva alle 21, Maffei è, poi, al timone di un programma incentrato sull'hockey Centropista, trasmesso dall'emittente locale NOITV.
Nonostante l'acquisto del celebre giocatore portoghese Reinaldo Ventura, anche se non più giovane, il Viareggio disputerà ben 4 semi-finali (SuperCoppa Europea, SuperCoppa Italiana, Coppa Italia, Scudetto) nella stagione 2017-18, senza mai raggiungere la finale.
Rosa e numerazione, tratte dal sito internet ufficiale della Federazione Italiana Sport Rotellistici, aggiornate alla stagione 2018-2019.
 Guida ai campionati italiani di hockey su pista 2015-2016, Milano, Lega Nazionale Hockey, 2015, ISBN non esistente.
 Paolo Virdi, 50 minuti di gloria. Gli anni moderni dell'hockey pista. Volume 1, Lodi, Lodinotizie, 2012, ISBN 978-88-908803-0-8.
 Paolo Virdi, 50 minuti di gloria. Gli anni moderni dell'hockey pista. Volume 2, Lodi, Lodinotizie, 2013, ISBN 978-88-908803-1-5.
"10 Anni di Hockey in Versilia a cavallo del secolo, 1996-2006", Giulio Arnolieri, Editore Il Molo, 2006, Viareggio;
La ragazza con la valigia è un film del 1961 diretto da Valerio Zurlini, presentato in concorso al 14º Festival di Cannes.Il film è stato poi selezionato tra i 100 film italiani da salvare.
La storia si svolge in estate tra Parma e la Riviera romagnola. Aida Zepponi è stata sedotta da Marcello, che ha conosciuto a Riccione, un dongiovanni che le ha fatto false promesse e, dopo essersi divertito, non sa come disfarsi di lei. Aida è rimasta sola e non sa come fare, anche perché per stare con Marcello ha lasciato il suo ragazzo, Piero, leader di un gruppo musicale.
Marcello, che le ha dato un falso cognome, quando se la vede davanti a casa prova a liberarsene mandandole incontro suo fratello sedicenne, Lorenzo. Ma il ragazzo, pur non rivelandole la verità prima è impietosito da Aida, poi prende una cotta per lei. Per trattenerla in città, e poterla frequentare, Lorenzo inventa una serie di bugie in casa. Ma la zia si accorge del suo cambiamento: sta spesso fuori casa, chiede dei soldi, non studia.
Una sera Lorenzo va all'albergo dove ha procurato una stanza ad Aida, usando il denaro chiesto alla governante. Rimane ben oltre la mezzanotte con lei ed un gruppo di persone che ha appena conosciuto. Al ritorno a casa riceve una brutta sorpresa: la zia è rimasta sveglia e lo ha aspettato. Gli molla un ceffone, lo manda a letto e gli proibisce di uscire la sera. Impone alla governante di non dargli più dei soldi. Ma Lorenzo non riesce a togliersi Aida dalla testa.
Il giorno dopo Aida si sente libera di dire a Lorenzo una cosa di sé che non ha mai detto: è madre di un bambino. Suo figlio sta facendo le vacanze in una colonia estiva a Riccione. Lo sguardo di Lorenzo si fa buio. Ma anche Aida non sa tutta la verità su Lorenzo. Si incarica di dirglielo il parroco don Pietro, amico di famiglia: Lorenzo è il fratello minore di Marcello. Dopodiché il parroco chiede ad Aida di lasciare Parma.
Tornata in Riviera, Aida si reca nello stabilimento balneare di Rimini dove lavora Piero e, semplicemente, gli propone di lavorare. Ma Piero si sente ancora offeso per essere stato lasciato, le dà uno schiaffo e la manda via. Un suo amico lo frena e, attratto dall'avvenenza di Aida, le offre da bere e passa il resto del pomeriggio con lei. Romolo promette anche di farle fare un provino la sera stessa. Ma Aida non gli crede. L'uomo allora le offre 20.000 lire, che Aida, sebbene inizialmente con reticenza, poi accetta.
Ma Lorenzo è sempre sulle sue tracce: ha preso un treno da Parma per raggiungerla. La trova proprio mentre è con Romolo. Tra i due nasce una colluttazione. Lorenzo prende dei pugni, ma riesce anche a colpire l'uomo, che poi è fermato da altre persone. Quella sera, all'imbrunire, Aida e Lorenzo sono soli sulla spiaggia. Tra di loro c'è il primo bacio.
La notte Aida accompagna alla stazione Lorenzo, che deve ripartire per Parma. Sono quasi le due. Lorenzo saluta la donna e le lascia una busta. Le spiega che ha voluto scrivere delle cose che non è mai riuscito a dirle. Quando Lorenzo se ne va, Aida apre la busta ma ci trova dei soldi. Anche Lorenzo, quindi, ha deciso di non rivederla più. Aida rimane immersa nei suoi pensieri mentre il treno di Lorenzo parte. Poi esce dalla stazione e si mette a camminare senza una meta.
Il commento musicale del film è di Mario Nascimbene, con Bruno Nicolai al clavicembalo e Mario Gangi alla chitarra.
La colonna sonora comprende l'aria Celeste Aida dall'opera di Giuseppe Verdi, cantata da Beniamino Gigli, e le seguenti canzoni:
«Una sorta di Traviata adriatica... iniziazione sentimentale raccontata con pudore e limpidezza... uno dei film più raffinati e incisivi di Zurlini... due interpreti indimenticabili.» *** 
Network Access Control (NAC) è un approccio alla sicurezza informatica che tenta di unificare la tecnologia di sicurezza degli endpoint (come antivirus, prevenzione delle intrusioni dei computer e valutazione delle vulnerabilità), autenticazione dell'utente o del sistema e rafforzamento della sicurezza di rete.
Network Access Control (NAC) è una soluzione per reti di computer che usa un insieme di protocolli che definiscono e implementano delle politiche che descrivono come effettuare un accesso sicuro ai nodi della rete da parte dei dispositivi, quando questi tentano di accedere alla rete. NAC potrebbe integrare il processo di fixing automatico (fixando i nodi non conformi prima di consentire l'accesso) nei sistemi di rete, consentendo all'infrastruttura di rete come router, switch e firewall di collaborare con i server di back office e le apparecchiature di elaborazione degli utenti finali assicurando che il sistema funzioni in modo sicuro prima che l'interoperabilità sia consentita. Una forma base di NAC è 802.1X standard.
Network Access Control ha lo scopo di fare esattamente ciò che implica il nome: controllare l'accesso a una rete con policies, inclusi i controlli dei criteri di sicurezza dell'endpoint pre-ammissione e controlli post-ammissione su dove utenti e dispositivi possono andare su una rete e cosa possono fare.
Quando un computer si vuole connette a una rete di computer, non gli è consentito accedere a nulla a meno che egli non sia conforme alla politica aziendale definita; compreso il livello di protezione dell'anti-virus, il livello e la configurazione degli aggiornamenti di sistema. Mentre il computer viene controllato da un software preinstallato, può accedere solo alle risorse che possono risolvere eventuali problemi. Una volta che la politica è soddisfatta, il computer è in grado di accedere alle risorse di rete e a Internet, rispettando però le politiche definite all'interno del sistema NAC. NAC viene principalmente utilizzato per i controlli dello stato dell'endpoint, ma anche per definire diversi livelli di accesso.
Ad esempio, in un'azienda il reparto risorse umane può accedere solo ai file del dipartimento risorse umane se il ruolo e l'endpoint soddisfano i requisiti minimi dell'antivirus.
Poiché NAC rappresenta una categoria emergente di prodotti per la sicurezza, la sua definizione è allo stesso tempo in evoluzione e controversa. Gli obiettivi generali del concetto possono essere descritti in:
Mitigazione di attacchi non zero-dayAutorizzazione, Autenticazione e Accounting delle connessioni di rete.Crittografia del traffico attraverso la rete wireless o cablata utilizzando i protocolli per 802.1X come EAP-TLS, EAP-PEAP o EAP-MSCHAP.Controlli basati sul ruolo dell'utente, dispositivo, applicazione o policy di sicurezza.Automazione con altri strumenti per definire il ruolo nella rete in base ad altre informazioni quali vulnerabilità note, stato jailbreak ecc
Il principale vantaggio delle soluzioni NAC è quello di impedire che i dispositivi privi di antivirus, patch o software di prevenzione delle intrusioni dell'host accedano alla rete e mettano altri computer a rischio di contaminazione incrociata di worm.Applicazione della politica.
Le soluzioni NAC consentono agli operatori di rete di definire policy, come i tipi di computer o ruoli degli utenti autorizzati ad accedere alle aree della rete e imporli in switch, router e middlebox di rete.
Là dove le reti IP convenzionali applicano le policy di accesso in termini di indirizzi IP, gli ambienti NAC tentano di farlo in base a identità autenticata dell'utente, almeno per i dispositivi degli utenti come laptop e computer desktop.
Vi sono due design prevalenti di NAC, basati sul fatto che le policy siano applicate prima o dopo che i dispositivi ottengano l'accesso alla rete. Nel primo caso, chiamato NAC pre-ammissione, i dispositivi vengono ispezionati prima essere autorizzati ad accedere alla rete. Un tipico caso d'uso di NAC pre-ammissione sarebbe quello di impedire ai client con firme antivirus obsolete di parlare con server sensibili. In alternativa, NAC post-ammissione prende le decisioni in base alle azioni dell'utente, dopo che gli utenti hanno avuto accesso alla rete.
L'idea fondamentale alla base di NAC è di consentire alla rete di prendere decisioni di controllo degli accessi basate sulle informazioni dei dispositivi, quindi il modo in cui la rete viene informata su questi è una decisione progettuale chiave. Una differenza fondamentale tra i sistemi NAC è se richiedono che il software agente riporti le caratteristiche del dispositivo o se utilizzino tecniche di scansione e di inventario di rete per discernere tali caratteristiche in remoto.
Con la maturazione del NAC, gli sviluppatori di software come Microsoft hanno adottato questo approccio, fornendo il loro agente di Network Access Protection (NAP) come parte delle versioni di Windows 7, Vista e XP. Esistono anche agenti Network Access Protection per Linux e Mac OS X che forniscono le stesse informazioni per questi sistemi operativi.
In alcuni sistemi out-of-band, gli agenti sono distribuiti nei dispositivi e riportano le informazioni a una console centrale, che a sua volta può controllare gli switch per applicare le policy. Al contrario, le soluzioni in linea possono essere soluzioni a scatola singola che fungono da firewall interni per il layer di accesso delle reti e applicano la politica. Le soluzioni out-of-band hanno il vantaggio di riutilizzare l'infrastruttura esistente; i prodotti in linea possono essere più facili da implementare su nuove reti e possono fornire funzionalità di imposizione di rete più avanzate, poiché sono direttamente in controllo dei singoli pacchetti sul cavo. Tuttavia, esistono prodotti senza agenti e che presentano entrambi i vantaggi intrinseci di un'implementazione out-of-band più semplice e meno rischiosa.
Gli operatori di rete distribuiscono prodotti NAC con l'aspettativa che a determinati client legittimi venga negato l'accesso alla rete (se gli utenti non avessero mai avuto patch di protezione non aggiornate, i NAC non sarebbe necessario). Per questo motivo, le soluzioni NAC richiedono un meccanismo per rimediare ai problemi degli utenti finali negando loro l'accesso.
Una rete di quarantena è una rete IP limitata che fornisce agli utenti l'accesso solo a determinati host e applicazioni. La quarantena è spesso implementata in termini di assegnazione VLAN; quando un prodotto NAC determina che un dispositivo non è aggiornato, la porta dello switch viene assegnata a una VLAN che viene instradata solo verso server di patch e aggiornamenti, non al resto della rete. Altre soluzioni utilizzano tecniche di gestione degli indirizzi (come ARP (Address Resolution Protocol) o Neighbor Discovery Protocol (NDP)) per la quarantena, evitando il sovraccarico di gestione delle VLAN di quarantena.
Un captive portal intercetta l'accesso HTTP alle pagine Web, reindirizzando gli utenti a un'applicazione Web che fornisce istruzioni e strumenti per l'aggiornamento del proprio computer. Fino a quando il loro computer non supera l'ispezione automatica, non è consentito l'utilizzo della rete oltre al captive portal. Questo è simile al modo in cui l'accesso wireless pagato funziona nei punti di accesso pubblici.I portali Captive esterni consentono alle organizzazioni di evitare a controller e switch wireless di hostare portali web. Un singolo portale esterno ospitato da un'appliance NAC per l'autenticazione wireless e cablata elimina la necessità di creare più portali e consolida i processi di gestione delle policy.
L'uso di NAC in una distribuzione mobile, in cui i lavoratori si connettono su varie reti wireless durante la giornata lavorativa, comporta sfide che non sono presenti in un ambiente LAN cablato. Quando a un utente viene negato l'accesso a causa di problemi di sicurezza, si perde l'uso produttivo del dispositivo, che può influire sulla capacità di completare un lavoro o servire un cliente. Inoltre, la riparazione automatica che richiede solo pochi secondi su una connessione cablata può richiedere minuti con una connessione dati wireless più lenta, facendo impantanare il dispositivo. Una soluzione NAC mobile offre agli amministratori di sistema un maggiore controllo su sé, quando e come risolvere i problemi di sicurezza. Un problema di livello inferiore come firme antivirus non aggiornate possono comportare un semplice avvertimento per l'utente, mentre problemi più seri possono causare la messa in quarantena del dispositivo.  Le politiche possono essere impostate in modo tale che la riparazione automatica, come l'estensione e l'applicazione di patch e aggiornamenti di sicurezza, venga trattenuta fino a quando il dispositivo non viene connesso tramite una connessione Wi-Fi o più veloce o dopo l'orario di lavoro. Ciò consente agli amministratori di bilanciare in modo appropriato il bisogno di sicurezza rispetto all'obiettivo di mantenere i lavoratori produttivi.
Nel diritto il potere autorizzatorio è il potere attribuito alla pubblica amministrazione di rimuovere con un provvedimento (detto appunto provvedimento autorizzatorio o autorizzazione) i limiti posti dall'ordinamento all'esercizio di una preesistente situazione giuridica soggettiva di vantaggio, previa verifica della compatibilità di tale esercizio con l'interesse pubblico.
La situazione soggettiva preesistente può essere un diritto soggettivo, una potestà o un diritto potestativo. L'esercizio del potere autorizzatorio comporta una modificazione di tale situazione, consentendone l'esercizio in un direzione prima preclusa, ma non fa sorgere nuovi diritti, il che lo distingue dal potere concessorio. Si può anche dire che il provvedimento autorizzativo conferisce al destinatario la legittimazione ad esercitare una o più situazioni soggettive ricomprese nella più complessa situazione di cui era già titolare.
Certe volte il provvedimento autorizzatorio, oltre a rimuovere i limiti all'esercizio di una situazione soggettiva, impone degli obblighi al soggetto autorizzato, volti ad assicurare che la sua attività si conformi all'interesse pubblico: si parla, in questo caso, di autorizzazione modale. Altre volte, l'esercizio del potere autorizzatorio instaura un rapporto giuridico tra pubblica amministrazione e soggetto autorizzato, in virtù del quale la prima esercita sul secondo poteri di controllo, volti ad assicurare che l'attività autorizzata si svolga nel rispetto della disciplina posta dall'ordinamento (oltre che, eventualmente, dallo stesso provvedimento autorizzatorio): si parla, in questo caso, di autorizzazione ad effetti integrati (e di attività in regime di autorizzazione).
Il comportamento autorizzato può anche consistere in un atto giuridico, di diritto privato o pubblico; in questo caso, attraverso l'autorizzazione si esercita il controllo preventivo antecedente sull'atto stesso.
Grazie al potere autorizzatorio la pubblica amministrazione esprime il suo consenso preventivo all'attività che il richiedente intende svolgere, impedendola laddove, a seguito di una valutazione discrezionale, appaia dannosa o pericolosa per l'interesse pubblico. Nel caso di autorizzazione modale o ad effetti integrati, a questo scopo di prevenzione si aggiunge la possibilità per l'amministrazione di conformare l'attività autorizzata in vista del conseguimento dell'interesse pubblico, sicché il potere autorizzatorio può essere analizzato anche nell'ottica della regolazione. 
Napolitano G., Manuale di diritto amministrativo. Aggiornato alla Legge Finanziaria per il 2008, HALLEY Editrice, 2008. ISBN 9788875892982
La sesta stagione della serie televisiva Dexter è stata trasmessa in prima visione negli Stati Uniti d'America da Showtime dal 2 ottobre al 18 dicembre 2011.In Italia la sesta stagione è stata trasmessa in prima visione dal canale satellitare Fox Crime dal 26 gennaio al 12 aprile 2012.In chiaro è stata trasmessa dal 2 febbraio al 9 marzo 2014 su Rai 4.
Dexter torna alla sua routine e quando è a caccia delle sue vittime lascia il figlio Harrison alla nuova babysitter Jamie, sorella di Batista che si è appena trasferito accanto al suo appartamento. La ragazza interpreta le lunghe sparizioni di Dexter come valvole di sfogo alla morte della moglie. La Guerta viene promossa a capitano, e suggerisce l'ex-marito Angel Batista come suo sostituto, ma il capitano Matthews non ne sembra convinto. Dexter è indeciso se iscrivere il figlio in una scuola materna cattolica in quanto non è credente e non sa che tipo di valori trasmettere al figlio. Alla fine su consiglio di Debra e dei suoi amici cambierà idea. Nel frattempo va alla rimpatriata dei suoi compagni di liceo solo per individuarne uno, Joe Walker, autore dell'omicidio della moglie inscenato a suicidio. Intanto due fanatici religiosi, James Gellar e il suo aiutante Trevis Marshall, sono in giro per Miami e stanno per iniziare un "rituale" che prevede omicidi di persone innocenti. Sulla scena del crimine viene trovato un intestino sventrato e solo in un secondo momento viene trovato il corpo della vittima che riporta al petto una ricucitura formante le lettere Alfa e Omega e che al suo interno ci sono 7 piccoli serpenti vivi. Gli agenti pensano sia opera di una confraternita. Mentre Quinn cerca di chiedere a Debra di sposarlo, vengono coinvolti in una sparatoria.
Guest star: Geoff Pierson (Thomas Matthews), Aimee Garcia (Jamie Batista), John Brotherthon (Joe Walker), Kristen Miller (Trisha Billings), Brea Grant (Ryan Chambers), Michael Hyatt (direttrice scuola), Colin Hanks (Trevis Marshall), Edward James Olmos (James Gellar)
Quinn riesce finalmente a chiedere a Debra di sposarlo, ma la ragazza non reagisce bene e si sfoga col fratello. Intanto Dexter individua la sua prossima vittima: Fratello Sam, un pregiudicato diventato prete. Il video dell'arresto del delinquente da parte di Debra dopo la sparatoria in un locale diventa cliccatissimo in rete, così che le viene chiesto da Matthews di diventare il nuovo tenente della omicidi di Miami, ma lei è indecisa se accettare poiché il posto spetterebbe, per anzianità ed esperienza, a Batista. Masuka assume una nuova stagista molto sexy, Ryan Chambers, ma Batista gli vieta di provarci con lei in quanto potrebbero esserci gravi conseguenze. Nel frattempo Dexter, indagando sulla sua prossima preda, capisce che Fratello Sam è realmente un "buon pastore" e tra i due si instaura un'amicizia. Inoltre viene a sapere che l'officina di Sam è minacciata da un malavitoso messicano che diventa la prossima vittima di Dexter. Debra rifiuta la richiesta di matrimonio di Quinn perché non è pronta a fare il grande passo e lui decide di troncare la loro relazione. Inoltre, con grande sorpresa di tutti, viene nominata tenente con l'approvazione del sergente Batista che accetta a suo discapito la promozione. I due assassini religiosi catturano un uomo, Nathan Robers, mentre faceva jogging nel parco.
Guest star: Geoff Pierson (Thomas Matthews), Aimee Garcia (Jamie Batista), Molly Parker (Lisa Marshall), David Monahan (Nathan Robers), Brea Grant (Ryan Chambers)
Sulla scena del crimine viene trovata una prostituta senza un incisivo. Dexter, indagando, risale a Walter Kenney, un serial killer che negli anni '80 aveva commesso numerosi omicidi in Oregon lasciando le proprie vittime prive di un dente. L'omicida, oramai anziano, si trova ora a Miami; Dexter lo trova e scopre che nel suo garage il killer possiede una collezione di "trofei" simile alla sua: nasconde infatti una scatola contenente i denti estratti dalle sue vittime. Dopo aver rischiato di essere assassinato da lui, lo uccide soffocandolo e riportandolo a casa sua; getta in mare solo i "trofei" della sua vittima. Dopo 3 giorni dalla loro rottura, Quinn se la spassa con altre donne. Intanto Debra, diventata tenente, affronta i primi problemi legati al suo nuovo ruolo, tra cui la scelta di un nuovo detective per la squadra omicidi; dopo che La Guerta gliene consiglia uno, Debra sceglie quello che secondo lei ha più esperienza e casi risolti, anche se la sua superiore non è d'accordo. Una volta giunto in centrale, il nuovo partner di Debra, Mike Anderson, è meravigliato nel trovarsi davanti una tenente così giovane. La stagista Ryan approfitta dell'ingenuità di Masuka per rubare una delle prove del caso del killer del camion frigo. I due fanatici religiosi cercano di costringere l'uomo che tengono in ostaggio a pentirsi dei suoi peccati e dopo alcuni giorni di prigionia attuano nuovamente il loro rituale. In città si vedono correre quattro cavalli, recanti sulla testa il simbolo Alfa e Omega, sui quali sono riposti dei manichini che hanno parti di un corpo mutilato.
Guest star: Aimee Garcia (Jamie Batista), Ronny Cox (Walter Kenney), Billy Brown (Mike Anderson), David Monahan (Nathan Robers), Brea Grant (Ryan Chambers)
Su una scena del crimine vengono trovati quattro cavalli trainanti pezzi di un corpo mutilato. Il nuovo detective Mike Anderson fa notare che ricordano i quattro cavalli dell'Apocalisse e che quindi il killer sta mostrando una scena raccontata nel libro dell'Apocalisse. Sulle teste dei cavalli c'è lo stesso simbolo trovato sullo stomaco della vittima in cui erano stati trovati i serpenti. Dexter esamina il corpo e trova un fogliettino di carta con scritto “1242”.  A questo punto pensa di esaminare meglio anche il corpo dell'uomo con i serpenti nello stomaco nella speranza di trovarne un altro e infatti vi trova il numero “1237”. Durante una riunione, Anderson spiega che secondo lui entrambi gli omicidi somigliano ad alcune scene dell'Apocalisse contenute nella Bibbia. Inoltre gli omicidi avvengono a cinque giorni di distanza l'uno dall'altro e quindi la differenza tra i numeri 1242 e 1237 sono giorni che rappresentano il conto alla rovescia alla fine del mondo. Inoltre Masuka interviene per rivelare agli agenti che il corpo è stato fatto a pezzi da un oggetto di ferro, probabilmente una spada antica. Siccome non hanno abbastanza informazioni, decidono di rivolgersi ad esperti, mentre Dexter si rivolge a Fratello Sam. Debra fa la sua prima conferenza stampa seguendo il consiglio di La Guerta, ovvero di essere sé stessa. La ragazza dunque dice ai giornalisti, col suo solito linguaggio scabroso, che odia la politica e le interessa solo di trovare il killer. A seguito di questa dichiarazione Matthews inaspettatamente le fa i complimenti. Intanto Dexter nota di quanta meticolosità richieda la complessa scena del crimine inscenata per ogni vittima e arriva a pensare che l'autore degli omicidi sia più di uno. Masuka scopre che la sua tirocinante ha rubato la mano dalle prove del killer del camion del frigo e l'ha messa in vendita online, così decide di licenziarla. Dexter viene a sapere che Harrison è in ospedale per essere operato di appendicite. Fratello Sam va in ospedale per supportare Dexter. Sam gli racconta che suo padre ha ucciso un uomo davanti a lui; poi gli dice che quando lui ha cercato di uccidere un uomo mentre era nella cappella della prigione, si è fermato appena in tempo perché ha visto una luce. Dexter inizia a pregare sperando che Dio faccia star bene Harrison e in cambio lui farà qualsiasi cosa. Harrison si riprende. Quinn e Batista scoprono che il Professor James Gellar, conosciuto come esperto dell'Apocalisse, è stato licenziato dall'università del Tallahassee per aver rubato un'antica spada, che si pensava appartenesse a John the Revelator, l'autore dell'Apocalisse. Gli agenti pensano che la spada rubata sia la stessa arma con la quale siano stati uccise le vittime. Inoltre scoprono che Gellar è “scomparso” da tre anni e nel suo sito web c'è la foto di lui con Travis. Nel frattempo Gellar sorprende Travis andare a letto con una ragazza e cattura quest'ultima con l'obiettivo di ucciderla. Più tardi la squadra Omicidi è sulla scena del crimine: una serie di pesci si trovano accerchiati sul solito simbolo Alfa-Omega. Dexter nota delle tracce di sangue che portano all'interno di una serra dove trovano una ragazza ancora in vita, appesa con una corda. Quando i poliziotti si avvicinano per aiutarla, inciampano in un filo che tira giù il corpo della donna e la sgozza aprendo un paio di ali finte, mostrando così un angelo insanguinato. All'improvviso sentono uno strano rumore proveniente dall'armadietto della serra e da dove esce uno sciame di locuste che volano ovunque. Nel caos Dexter nota un ragazzo, Travis, che da lontano osserva indifferente quello che sta succedendo e incomincia a sospettare un suo coinvolgimento.
Guest star: Geoff Pierson (Thomas Matthews), Aimee Garcia (Jamie Batista), Billy Brown (Mike Anderson), Brea Grant (Ryan Chambers), Jamie Silberhartz (Erin), Germaine De Leon (Nick)
Dexter sta analizzando le finte ali dell'ultima vittima e su di esse trova una colla che viene usata nel restauro di antichi manoscritti. Durante la riunione, Anderson ipotizza che le scene del crimine si rifanno ai capitoli 8-10 dell'Apocalisse. Nell'esofago della donna viene trovato il numero 1244. Louis Green, il nuovo tirocinante di Masuka, afferma che il 1260 è il numero più comunemente citato nell'Apocalisse. Dexter comincia a indagare su Travis e scopre che è un restauratore d'arte in un museo locale. Si intrufola in casa sua e trova una Bibbia con delle pagine a cui mancano i numeri dei 1237, 1242, e 1244. Intanto Travis e Gellar sono alla ricerca della prossima vittima, la “meretrice di Babilonia”. Così Gellar colpisce con la macchina una coppia così da poter rapire la donna. Nel frattempo Fratello Sam si presenta a casa di Dexter per sapere come sta il piccolo Harrison. Dopo aver messo a dormire suo figlio, Dexter e Sam bevono una birra e Dexter gli racconta di aver assistito all'omicidio di sua madre e che questa è la causa dell'oscurità che porta dentro. Sam gli dice che l'amore della mamma è la luce che invece ha dentro che poi lui stesso passa ad Harrison. Quinn e Batista vanno all'università del Tallahassee per interrogare l'ultima assistente di Gellar, la professoressa Clarissa Porter. Quinn ne approfitta per chiederle di uscire e trascorreranno la notte insieme. La mattina dopo, Batista si presenta a casa della professoressa perché sa di trovarci Quinn. E proprio qui trova un vecchio quaderno con schizzi di Gellar in cui ci sono disegnati sette serpenti che escono da corpi e angeli sanguinanti. Debra si porta il lavoro a casa di Dexter dove vive temporaneamente e quando Jamie vede a terra foto di cadaveri di alcuni casi, ha da ridire al riguardo perché il piccolo Harrison potrebbe spaventarsi. Ormai Debra capisce che è arrivato il momento di prendersi un appartamento tutto per sé e decide di prendere in affitto un appartamento sulla spiaggia in cui c'è stato un omicidio/suicidio poco tempo prima. Dexter riesce a catturare Travis e lo minaccia. Il ragazzo confessa di lavorare per Gellar ma che lui non vorrebbe, è solo una vittima. Dexter cerca di convincerlo a lasciar perdere e si rende conto che il vero killer è Gellar, così decide di servirsi di Travis per arrivare a Gellar. A fine episodio, Fratello Sam viene raggiunto da tre colpi di pistola sparati probabilmente da un membro della vecchia gang di Nick.
Guest star: Aimee Garcia (Jamie Batista), Billy Brown (Mike Anderson), Mariana Klaveno (Clarissa Porte), Josh Cooke (Louis Greene), Rya Kihlstedt (dottoressa Michelle Ross), Lacey Beeman (Holly Benson)
Dexter è sconvolto per quello che è successo a Fratello Sam e pensa che a sparargli sia stato Leo Hernandez, un membro della vecchia gang di Nick. Quinn e Batista scoprono che Gellar crede in un culto secondo cui l'Apocalisse è il codice che causerebbe la fine del mondo. Gellar pensa di aver decifrato il codice, una serie di sette fasi che richiedono un sacrificio umano. Dexter è molto dispiaciuto perché ora Sam è in coma, così va a cercare Leo per punirlo. Anderson però lo precede e Leo viene ucciso a colpi di pistola dalla polizia. Nell'appartamento di Leo, la polizia trova la registrazione di sorveglianza del garage. Dexter e la polizia guardano la registrazione e lui nota che il cane di Sam non abbaia in presenza dello sparatore e lui sa che Nick è l'unica persona oltre a Sam di cui il cane si fida. Nick deve essere lo sparatore. Gellar vuole che Travis marchi a fuoco la nuova prigioniera con lo stesso simbolo che aveva l'uomo con i serpenti nello stomaco, ma il ragazzo non ha il coraggio di farlo e di nascosto fa scappare la ragazza. Debra ordina a Quinn e Batista di far venire Clarissa Porter, la vecchia assistente di Gellar, in centrale per essere interrogata. La donna si sente offesa dalle domande sul suo rapporto con Gellar e urla contro Quinn, rivelando che hanno dormito insieme. Debra è arrabbiatissima, affronta Quinn e quando lui le chiede se è una questione di gelosia, lei gli risponde che non le importa con chi lui vada a letto e che ha a cuore solamente l’esito delle indagini. Dexter è in ospedale accanto a Sam che si sveglia momentaneamente poco prima di morire e dice a Dexter che Nick deve essere perdonato e che lui conosce l'oscurità che c'è in Dexter, ma crede anche che ci sia uno spiraglio di luce, e se Dexter non libera il suo cuore dall'odio, non troverà mai pace. Intanto Debra organizza un party nella sua nuova casa per festeggiare. Quinn si presenta alla festa ubriaco e ci prova anche con Jaime, la sorella minore di Batista. Quando quest'ultimo lo vede gli dà un pugno mettendolo al tappeto e Debra cerca di aiutarlo a rialzarsi. Lui le chiede se lo ha mai amato, Debra lo guarda senza rispondere e lui se ne va. Louis Green, il nuovo tirocinante di Masuka, si avvicina a Jaime e i due fanno subito amicizia. Sulla spiaggia, Dexter decide di affrontare Nick ma in modo pacifico, perché ha deciso di esaudire l'ultimo desiderio di Sam. Nick ammette l’omicidio, ma quando si mostra contento che l'unico testimone del delitto sia morto, Dexter non riesce più a controllare la sua rabbia e affoga Nick nell'oceano. Quando Dexter ritorna sulla spiaggia, ha una visione di suo fratello morto, il Killer del camion del frigo, che chiede a Dexter se gli è mancato.
Guest star: Christian Camargo (Brian Moser), Aimee Garcia (Jamie Batista), Billy Brown (Mike Anderson), Germaine De Leon (Nick), Molly Parker (Lisa Marshall), Mariana Klaveno (Clarissa Porter), Josh Cooke (Louis Greene), Rya Kihlstedt (dottoressa Michelle Ross), Lacey Beeman (Holly Benson)
Debra comunica a Dexter che Trinity Killer è tornato ed ha ucciso sua moglie e sua figlia in Nebraska, dove si erano rifugiati. L'ematologo è convinto che il colpevole sia Jonah, il figlio di Trinity, dato che Dexter aveva ucciso il killer tempo prima. Dexter continua a vedere visioni di suo fratello il quale lo convince ad andare in Nebraska e uccidere Jonah. Intanto Debra non fa proprio una bella figura durante la sua prima riunione da tenente dato che sotto la sua giurisdizione non si sta risolvendo nessun caso, quindi deve fare di tutto per catturare il killer dell'Apocalisse o la sua carriera è a rischio. Intanto Travis rivela a Gellar di non voler continuare con gli omicidi ma l'uomo continua a perseguitarlo per portare a termine ciò che hanno cominciato. Durante il viaggio verso il Nebraska, Dexter si fa influenzare molto dalla visione di suo fratello, comportandosi in modo assurdo: ha un rapporto sessuale con la cassiera di un distributore di benzina per rubarle la pistola, guida come un matto e spara colpi ai segnali stradali. Giunto in Nebraska, Dexter trova Jonah che racconta all'ematologo di aver scoperto che il suo nome non era Kyle Butler dopo che in TV si parlava dell'omicidio di Rita Morgan avvenuto per mano di Trinity. Tuttavia Jonah e i suoi familiari decidono di non rivelare all'FBI la vera identità di Kyle Butler siccome quest'ultimo ha salvato la vita alla famiglia Mitchell mentre la polizia pensava fosse un complice di Trinity Killer. Poi Jonah racconta di aver visto il padre Arthur aggredire la madre e la sorella ferendole a morte, ma Dexter sa che mente e per essere certo della colpevolezza di Jonah continua a indagare su di lui. Nel frattempo Dexter riceve continue telefonate di Debra che si accorge della sua assenza che il fratello giustifica come un periodo di ferie. Intanto Dexter si reca in un motel dove passare la notte e siccome ha problemi alla macchina, chiede aiuto al padrone del motel che si mostra subito disponibile. Ma quando Dexter più tardi controlla la macchina e non trova più i suoi “strumenti”, capisce che è stato derubato dall'uomo che gli ha affittato la stanza. Decide di occuparsi di lui più tardi e si intrufola in casa di Jonah per trovare qualche indizio, ma il ragazzo arriva in casa e lo sorprende. A quel punto Dexter gli dice che sa che ha mentito e gli confessa di aver ucciso il padre, facendo scappare il ragazzo. Tornato in motel, Dexter si ritrova minacciato dal padrone che gli promette di restituirgli gli strumenti in cambio di un riscatto di 10.000 dollari, ma Dexter si difende e lo uccide con un forcone. Intanto le continue visioni del fratello cercano di farlo allontanare dal codice di Harry, portandolo a commettere omicidi indipendentemente dalle colpevolezze della vittima. Nel frattempo Debra e Batista vengono convocate da Holly, l'ultima vittima di Gellar e Travis, riuscita a scappare grazie a quest'ultimo. La donna dice alla polizia di essere stata rapita da un ragazzo giovane e un altro uomo che lui chiamava "Professore", e che quest'ultimo la chiamava "meretrice" e l'ha obbligata a bere sangue. Per scoprire chi sia il ragazzo che aiuta Gellar, Louis crea un programma per fare un riferimento incrociato degli studenti di Gellar con gente che vive ancora nella zona. Si giunge così ad una lista di duecento persone. Più tardi Louis esce con Jaime e le fa vedere un videogioco che sta programmando e che è ispirato alla centrale di polizia nella quale lavora. Intanto Quinn si scusa con Debra per il suo comportamento e soprattutto per essersi presentato in quello stato durante la sua festa. Lei accetta le sue scuse e si baciano, ma poi lei lo respinge perché ormai è finita. Più tardi Jonah dà appuntamento a Dexter in un posto isolato, ma le sue intenzioni non sono buone. Dexter si difende dal suo attacco mentre la visione di suo fratello continua a dirgli di uccidere Jonah. Ad un certo punto, Jonah implora Dexter di ucciderlo. Dexter rimane sorpreso da questa reazione e non riesce ad ucciderlo. Jonah alla fine confessa di non aver ucciso sua sorella, ma di averla trovata già morta nella vasca da bagno. Si è trattato di suicidio, lei non riusciva a sopportare che la loro madre continuava a incolparli per la scomparsa del loro padre. Poi dice che quando ha trovato sua sorella in quello stato, è come impazzito e ha ucciso sua madre. Prima di andare via, Dexter dice a Jonah che deve riuscire a perdonare se stesso e mentre la visione di suo fratello continua a lamentarsi perché non ha ucciso Jonah, lui lo “investe” con la sua macchina e la visione scompare. Durante il viaggio di ritorno, sul sedile del passeggero torna la visione di suo padre. Dexter si rende conto che l'oscurità e la luce possono entrambe far parte della sua vita.
Guest star: Christian Camargo (Brian Moser), Aimee Garcia (Jamie Batista), Billy Brown (Mike Anderson), Molly Parker (Lisa Marshall), Josh Cooke (Louis Greene), Brando Eaton (Jonah Mitchell), Scott Michael Campbell (Norm), Cherilyn Wilson (Laci), Lacey Beeman (Holly Benson)
Dexter porta la colazione a Debra per farsi perdonare. Lui non le dice niente su dove sia stato o cosa abbia fatto, ma Debra lo perdona e gli dice che la polizia ha scoperto che Gellar non è l'unico killer, ma ancora non sanno chi sia il suo aiutante. Dexter si rende conto che deve arrivare a Travis prima che lo faccia la polizia. Nel frattempo Gellar torna da Travis e lo minaccia di tornare ad aiutarlo altrimenti userà sua sorella come prossima vittima, ma il ragazzo non si lascia intimorire e cerca di convincere sua sorella ad andare fuori per un fine settimana con lui. Dopo il funerale di Fratello Sam, Dexter va al museo dove lavora Travis cercando di convincerlo a dirgli dove si trova Gellar. Il ragazzo si giustifica dicendo di essere una brava persona e che il professore lo ha manipolato pensando di fare la cosa giusta, ma ora vuole solo essere lasciato in pace. Intanto la polizia è su una scena del crimine: una prostituita d'alto bordo morta per overdose. Dexter nota che c'è qualcosa che non torna, infatti secondo lui qualcuno ha girato il corpo della vittima e ha tentato di rianimarla, causandole la rottura della costola e un'uscita maggiore del sangue. La Guerta si presenta sulla scena e sembra contenta che non si tratti di un altro omicidio così chiede a Debra di chiudere subito il caso. Ma Debra è sospettosa a riguardo e dice a Dexter di fare bene gli esami e poi passarli a lei. Debra affronta La Guerta dicendole che la causa della morte della prostituta potrebbe essere omicidio involontario ma la donna le risponde che non c'è bisogno di un altro caso irrisolto e che deve concentrarsi su killer dell'Apocalisse. Debra accetta di chiudere il caso e LaGuerta chiama qualcuno dicendo che tutto è risolto. Intanto la polizia sta bussando alle porte dei vari studenti di Gellar per capire chi è il sospettato e quando Debra giunge a casa di Travis, trova la sorella che le dice che suo fratello non è in casa. Debra le lascia un suo biglietto chiedendole di chiamarla quando sente suo fratello. Mentre Travis sorveglia la scuola dove lavora la sorella, viene stordito e rapito da Gellar. Batista viene a sapere che Jamie ha una relazione con Louis, lo stagista di Masuka, e organizza una cena per farli conoscere meglio ma in assenza della ragazza Batista cerca di convincere Louis a lasciare stare la sorella. Debra scopre che Dexter le ha mentito e che è stato in Nebraska, ma lui cerca di difendersi dicendo che avendo perso entrambi le persone più care per mano dello stesso killer voleva dare conforto a Jonah. Masuka li interrompe dicendo loro che il killer dell'Apocalisse ha colpito di nuovo, mettendo in scena la meretrice di Babilonia e Debra riconosce subito la vittima: la sorella di Travis. Masuka trova sulla vittima il biglietto da visita di Debra e la ragazza si sente in colpa perché pensa che il killer l'abbia uccisa per aver parlato con lei e stavolta sospetta che sia stato Travis a ucciderla. Dexter invece trova una targhetta con un nome "Galway" sulla tenda della scena del crimine e la prende per sé pensando che possa servirgli. Intanto Travis si risveglia nella chiesa abbandonata, covo di Gellar, legato con una catena. Il professore gli confessa di aver ucciso la sorella perché ha parlato con la polizia e lo ha tradito proprio come fece la meretrice di Babilonia, ma ora che è morta la sua anima è purificata e andrà in paradiso. Il nome Galway porta Dexter a Padre Galway, un prete in cura in una casa di riposo per l'Alzheimer che lo scambia per un suo allievo e lo invita a confessarsi. Dexter approfitta della malattia dell'uomo per confessare dei suoi omicidi e il prete, prima di dimenticare tutto, lo assolve dai suoi peccati. Tramite una suora della casa di riposo Dexter viene a sapere che padre Galway lavorava in una chiesa ormai abbandonata, dunque pensa possa essere il potenziale nascondiglio di Gellar. Tornato a casa trova con sua sorpresa Debra che gli sta preparando la cena ma lui dice che non può rimanere perché ha avuto un imprevisto e infastidito dalle domande della sorella, se ne va. Arrivato nella chiesa abbandonata, trova Travis incatenato a terra e marchiato a fuoco da Gellar. Il ragazzo gli rivela che l'unico autore dell'omicidio della sorella è il professore e gli promette il suo aiuto per uccidere Gellar.
Guest star: Aimee Garcia (Jamie Batista), Billy Brown (Mike Anderson), Molly Parker (Lisa Marshall), Josh Cooke (Louis Greene), Rya Kihlstedt (dottoressa Michelle Ross), William Morgan Sheppard (padre Nicholas Galway)
Dexter libera Travis e gli chiede dove possa essere andato Gellar, ma il ragazzo non ne ha idea e dice che la chiesa abbandonata è la sua unica casa. In quel momento Dexter nota un dipinto (le sette coppe dell'Ira) e capisce che Gellar sta già mettendo in atto il prossimo crimine. Su questo dipinto il professore ha scritto “2Lot” ma neanche Travis sa cosa significhi. Dexter decide di portare Travis in un hotel dove Gellar non potrà trovarlo e oltre a raccomandargli di non uscire per nessuna ragione in quanto è ricercato dalla polizia, gli chiede di continuare a pensare dove possa essere andato Gellar. L'ematologo intanto cerca di scoprire il significato della parola 2Lot, e scopre che riguarda la seconda legge della termodinamica, e un libro scritto da un certo Professor Casey, un ateista. Debra durante la terapia dalla psicologa, continua a parlare di suo fratello che non le confida mai niente. Dopo la seduta, Dexter chiede scusa a Debra per il suo comportamento, ma lei lo perdona. Durante la riunione si discute del fatto che il prossimo tableau sarà “le Coppe dell'Ira” e Dexter capisce che dovrà sbrigarsi ad uccidere Gellar prima che lo catturi la polizia. Batista giunge furioso a casa di Quinn che ha saltato la riunione e scopre che oltre a passare le notti ad ubriacarsi negli strip-club, ha perso anche la pistola a casa della spogliarellista. Dopo averla recuperata rimangono bloccati in strada per un guasto alla macchina e Quinn si infuria con Batista rinfacciandogli tutti i suoi fallimenti e i due finiscono per picchiarsi. Il sergente lo raccomanda di essere più responsabile in quanto la sua carriera è a rischio. Louis capisce che Batista vuole che lui stia lontano dalla sorella, ma Masuka gli dà delle dritte per continuare a vedere Jamie, così invita la ragazza a casa sua, e mentre sono a letto insieme, vediamo che il ragazzo è in possesso del braccio del caso del killer del camion frigo. Nel frattempo Debra riceve una visita in ufficio: il padre della ragazza morta per overdose che vuole far riaprire il caso perché pensa che la persona che era con lei potrebbe averla uccisa. Debra gli dice che farà il possibile e in un secondo momento dice a LaGuerta che riaprirà il caso. Si scopre dunque che il cliente della prostituta era il Capitano Matthews che dice di aver fatto il possibile per salvare la ragazza nella stanza d'albergo e per questo cerca di  far desistere Debra dall'indagare, altrimenti potrebbe rischiare il licenziamento. Dopo la lezione del professor Casey, Dexter avverte l'uomo di essere in pericolo, ma Casey non gli dà corda e dice di non temere le minacce dei credenti. Nel frattempo torna alla chiesa per allestire la stanza dove si svolgerà il rituale della morte di Gellar. Dexter ci tiene tanto a liberare Travis dal suo passeggero oscuro, perché vuole essere un padre migliore per Harrison ed inoltre darà a Travis una possibilità che lui non ha mai avuto e mai avrà. La sera stessa Travis e Dexter sono in macchina fuori all'università fermi ad aspettare che arrivi Gellar per uccidere Casey. Dopo averlo visto, entrano nell'edificio. Travis rimane giù di guardia e Dexter prende l'ascensore, ma questo si blocca. Travis forza la porta del piano in cui si trova Dexter e lo aiuta ad uscire. Arrivati all'ufficio di Casey notano segni di lotta e macchie di sangue, così tornano il hotel per escogitare un piano B sperando di poter salvare ancora Casey. Dexter dice a Travis di contattare Gellar e, mostrandosi pentito, convincerlo a tornare da lui in modo da fermarlo. Il giorno dopo però la Omicidi viene chiamata sulla scena: la vittima è il professor Casey. Il suo corpo è in aula universitaria, la mano gli è stata tagliata e sulla pancia ha il simbolo dell'Alfa e l'Omega. Aprono lo stomaco e vedono che è vuoto, ma quando Masuka tenta di muovere il braccio si innesca una reazione e dal soffitto cadono 7 secchi di sangue su tutti. Travis trova sul muro della stanza dell'hotel un messaggio da parte di Gellar scritto con il sangue: “porta il falso profeta nella Chiesa” e nel lavandino trova la mano di Casey. Mentre Travis sta ripulendo la stanza, Dexter lo chiama per avvisarlo della morte di Casey. Travis decide di tenere nascosto quello che è successo e gli dice solo che Gellar lo ha contattato e vuole incontrarlo nella chiesa abbandonata. Intanto, Louis ha rintracciato l'indirizzo del posto in cui Gellar ha aggiornato il suo blog e nel raggio della zona c'è anche la chiesa. Quella notte Dexter e Travis decidono di andare alla chiesa abbandonata. Mentre Dexter chiede a Travis di distrarre Gellar, lui prepara il necessario per uccidere il professore. Ma le cose vanno diversamente: Travis si lascia intimorire di nuovo da Gellar che gli chiede di pentirsi dei suoi peccati. Quando Dexter entra nella chiesa vede Travis steso sul pavimento con una ferita alla testa. All'improvviso Dexter sente un rumore provenire da una botola, che lo conduce in una stanza dove trova un freezer all'interno del quale trova il corpo di Gellar che sembra essere lì da molto tempo. Intanto Travis si alza, prende il machete e si dirige dove è Dexter.
Guest star: Geoff Pierson (Thomas Matthews), Aimee Garcia (Jamie Batista), Billy Brown (Mike Anderson), Josh Cooke (Louis Greene), Kyle Davis (Steve Dorsey), Rya Kihlstedt (dottoressa Michelle Ross), Alex Hyde-White (professore Trent Casey)
Dexter ormai si rende conto che Travis ha agito sempre da solo e quando gli dice che sa che è stato lui ad uccidere Gellar, il ragazzo lo rinchiude nella botola ed esce dalla chiesa. Una volta fuori, Dexter dalla finestra vede Travis parlare da solo rivolgendosi al professore e capisce che il ragazzo ha delle visioni di Gellar. Dal discorso tra Travis e l'immaginario Gellar, Dexter scopre che è stato Travis a rubare la spada e ha fatto cadere i sospetti su Gellar che poi è stato licenziato. Il ragazzo era convinto che lui e il professore fossero i prescelti per l'Apocalisse 11, ma Gellar, credendolo impazzito, lo mandò via e l'allievo lo pugnalò nascondendo il cadavere. Travis non riesce a convincersi di aver ucciso Gellar e fa ricadere la colpa su Dexter. Poi alla fine decide di non aver bisogno più del professore e va alla ricerca di nuovi discepoli. Dexter, uscito dalla botola, ormai desidera sempre di più catturare Travis prima che la polizia arrivi a lui, così decide di tagliare la mano al cadavere di Gellar e di mettere le sue impronte sugli oggetti nella Chiesa in modo da depistare le indagini e far credere ai detective che il professore sia ancora vivo. Successivamente si reca nella stanza d'hotel di Travis e vi trova il suo portatile dal quale scrive un messaggio sul blog di Gellar, spacciandosi per il professore, dicendo che il diavolo lo ha deviato e spera in una risposta di Travis. Grazie all'indirizzo IP del blog, la Omicidi riesce a trovare la chiesa abbandonata nella quale Debra ha un attacco di panico ed esce fuori. Arrivato Dexter, trova un modo per calmare la sorella e rientrano insieme nella chiesa. Gli agenti trovano il dipinto del prossimo sacrificio chiamato "L'Assenzio" e cercano di capire come agirà il killer. Dexter trova un contenitore di pillole con scritto il nome di Travis, e Debra lo prende come prova contattando il dottore che ha prescritto le medicine al ragazzo. Intanto Travis cerca, tramite il blog, nuovi discepoli e un certo Doomsday Adam attira la sua attenzione. Travis gli manda una email per incontrarlo, e poi risponde al messaggio sul blog del professore, capendo che è stato Dexter a scriverlo: “al falso profeta, non la dai a bere a nessuno”. Più tardi va a casa del ragazzo che sul blog si fa chiamare Doomsday Adam, il cui vero nome è Steve Dorsey, il quale gli presenta sua moglie Beth. Entrambi dicono di voler essere suoi discepoli e Travis decide di metterli alla prova dato che ha in mente di uccidere Holly, la donna che Travis aveva liberato. Dexter legge sul blog che Travis ha rimediato al suo errore e pensa che l'errore in questione potrebbe essere Holly, così si mette alla ricerca della ragazza per assicurarsi che Travis non l'abbia uccisa. Scopre che la donna è sullo yacht dell'amante, che riesce a rintracciare troppo tardi in quanto Travis, Steve e Beth hanno già rapito la donna. Intanto Quinn continua a condurre una vita sregolata e Batista gli ribadisce di riprendersi in quanto rischia il posto di lavoro. Debra legge il profilo psicologico di Travis mandatole dal Dr. Benjamin e scopre che il medicinale era un antipsicotico, che Travis è un sociopatico e ha ucciso i suoi genitori senza un motivo in quanto non ci sono prove di nessun abuso da parte dei familiari. Tornato a casa, Dexter trova Jamie in compagnia di Louis; quest'ultimo vuole mostrare anche all'ematologo il videogame che ha creato, ma quando viene a sapere che il gioco consiste nell'impersonare uno dei serial killer di Miami (tra cui il Macellaio di Bay Harbor) gli fa capire che oltre a essere diseducativo è anche orripilante dover interpretare dei personaggi così macabri e gli consiglia di cambiare progetto. Il ragazzo rimane talmente deluso dal giudizio di Dexter che va via senza salutare Jamie. Intanto Travis sistema l'assenzio per il suo prossimo “progetto”. Debra trova tra gli effetti personali della prostituta morta per overdose uno di quei biglietti che si allegano ai fiori nel quale c'è un messaggio per la prostituta da parte di uno dei suoi clienti. Dopo aver contattato il negozio di fiori dal quale proveniva il biglietto viene a sapere che l'ordine è stato effettuato da Thomas Matthews, il vice capo della polizia. Nel frattempo Louis nota che nel blog di Gellar c'è un videomessaggio da parte di Doomsday Adam e pensa che potrebbe essere un altro potenziale discepolo del professore e di Travis, così Batista indaga su di lui. Decide di andare a casa di Dorsey, dove trova la moglie, e nota che hanno un sacco di libri di Gellar, ma prima che riesca a fare delle domande a Beth, Travis lo colpisce da dietro e pensa che l'arrivo del poliziotto sia un segno divino e che quindi la scena dell'assenzio dovrà avere luogo nella stazione di polizia di Miami. Una volta rintracciato lo yacht Dexter vede un uomo con una tuta anticontaminazione e lo uccide pensando sia Travis, ma invece scopre che dietro la maschera c'è Steve e che ha gettato il corpo di Holly in mare. Inoltre nota che sulla barca ci sono delle boccette contenenti un gas velenoso. A questo punto decide di chiamare la polizia in forma anonima comunicando la posizione dello yacht.
Guest star: Aimee Garcia (Jamie Batista), Billy Brown (Mike Anderson), Josh Cooke (Louis Greene), Kyle Davis (Steve Dorsey), Jordana Spiro (Beth Dorsey), Rya Kihlstedt (dottoressa Michelle Ross), Elizabeth McLaughlin (figlia di Peter Grant), Lacey Beeman (Holly Benson)
Dexter e la Omicidi si trovano sulla scena del crimine dello yacht dove scoprono due vittime e delle bottiglie contenenti gas velenoso. Louis riconosce il cadavere di Steve Dorsey, uno dei discepoli di Gellar e gli agenti pensano che l'autore dell'omicidio possa essere Travis. Inoltre Debra viene a sapere che Batista era andato a casa dei Dorsey per indagare, così chiama Quinn per avere notizie, ma lui non sapendo dove sia il collega comincia ad avere i sensi di colpa perché doveva andare con lui a casa di Steve e lo raggiunge subito sperando non sia in pericolo. Intanto mentre Batista è legato, Travis dà indicazioni a Beth su come attuare il prossimo sacrificio in cui è coinvolta anche la donna, dicendole che a lei è riservato un posto speciale in paradiso. Beth entra in centrale col pass di Batista e uno zaino in spalla contenente l'assenzio. Intanto Travis torna da Angel per ucciderlo, ma fortunatamente Quinn arriva in tempo per salvarlo lasciando però scappare Travis. Beth chiede di Debra a un dipendente e dice di avere per lei importanti informazioni sui killer dell'Apocalisse, ma le dicono di attendere il suo ritorno. Nel frattempo Debra rivela a Dexter che l'uomo in compagnia della escort morta per overdose è Matthews e non sa cosa fare, così il fratello le consiglia di lasciar stare e concentrarsi prima sul caso del killer. Tornato in centrale, Dexter incrocia lo sguardo di Beth e si reca nel suo laboratorio per cercare notizie su Steve: scopre che l'uomo ha una moglie che riconosce subito nella ragazza vista un attimo prima. In quel momento nota che Beth sta entrando nella stanza degli interrogatori con Debra, così corre verso di loro allontanando Debra e chiudendo nella stanza Beth senza farla uscire. Debra fa evacuare l'edificio, mentre Beth muore all'interno della stanza e Dexter ha un lieve malore per aver inalato un po' del veleno. Il paramedico gli consiglia di fare un controllo in ospedale, ma Dexter ignora il suo parere poiché vuole catturare il killer. Travis sente al telegiornale la notizia dell'attentato di Beth, ma quando scopre che è morta solo la ragazza comincia ad agitarsi perché il sacrificio non si è svolto come previsto; pensa dunque che sia morta solo la ragazza per volontà di Dio e decide di prepararsi all'ultimo sacrificio in cui coinvolgerà sé stesso. Debra affronta Matthews dicendogli che sa del suo coinvolgimento nel caso della prostituta morta per overdose. Lui decide di raccontarle la versione dei fatti dicendo che la ragazza era morta a causa della droga e che quando ha cercato di rianimarla era troppo tardi. Chiede a Debra di archiviare il caso in quanto il vice capo potrebbe perdere il lavoro e la ragazza accetta, anche perché conoscendolo da una vita si fida di lui. Il giorno dopo Debra presenta alla Omicidi l'agente Hubbard della Sicurezza Nazionale che coordinerà le indagini sul killer dell'Apocalisse. Intanto Quinn si scusa con Batista per averlo abbandonato, ma quest'ultimo gli dice che ormai ha perso la sua fiducia. Louis prova risentimento per Dexter perché non ha apprezzato il suo videogioco, così decide di mandargli per posta la mano del caso del killer del camion del frigo. Intanto Dexter si rende conto che deve creare un suo tableau per attirare l'attenzione di Travis, così rovina una fontana con la statua di un angelo, riempendola di sangue e mettendo sul petto della statua la mano di Gellar. Quando Masuka scopre che la mano appartiene a Gellar e il taglio è stato fatto post morte, gli agenti sono sempre più convinti che sia Travis l'autore di tutto. Poi Dexter registra un videomessaggio per Travis, dicendogli che la "bestia" lo sta aspettando, e dietro di lui si vede chiaramente il nome della sua barca. Travis ridipinge il tableau finale con il viso di Dexter come la “bestia” o Satana. Debra torna in ufficio e trova Matthews furibondo che la incolpa per aver detto al capo della polizia la verità sul caso della escort morta per overdose, ma la ragazza continua a ribadire che non ha rivelato il suo segreto a nessuno. Matthews però non le crede e va via. Solo in un secondo momento si viene a sapere che a denunciare il vice capo è stata La Guerta, che Debra affronta dicendole che ha avuto un comportamento scorretto nei confronti del collega. La donna fa capire che di mezzo c'è una questione di potere più che altro e le rivela che se lei è diventata tenente è perché Matthews non tenendo in simpatia La Guerta non voleva nominare chi andasse bene per lei. Debra continua la sua terapia; la psicologa crede che lei sia innamorata di Dexter che non è suo fratello di sangue. In un primo momento la ragazza si rifiuta di pensare ciò, ma condizionata dalle parole della psicologa fa uno strano sogno su Dexter in cui lo bacia. Intanto Dexter prepara la "stanza della morte" in una delle barche vicino alla sua dove ucciderà Travis. Quando Travis arriva, lui cerca di attaccarlo ma proprio in quel momento l'effetto dell'assenzio inalato gli fa perdere le forze. Dexter si sveglia e si ritrova legato su una barchetta, mentre sulla sua barca c'è Travis che butta della benzina in mare. Travis dice che Dexter brucerà per tutto quello che ha fatto e che invece lui andrà in paradiso dopo che il nuovo mondo avrà inizio. Poi accende il fuoco e si allontana assistendo all'esplosione. Dexter però riesce a salvarsi tuffandosi in acqua.
Guest star: Geoff Pierson (Thomas Matthews), Aimee Garcia (Jamie Batista), Billy Brown (Mike Anderson), Josh Cooke (Louis Greene), Jordana Spiro (Beth Dorsey), Rya Kihlstedt (dottoressa Michelle Ross), Julie Lancaster (agente Hubbard), Mark Gantt (Mills)
In alto mare Dexter viene soccorso da una barca di clandestini cubani a 7 miglia dalla costa. Il proprietario dell'imbarcazione punta un'arma contro i passeggeri obbligandoli a pagargli il passaggio, ma Dexter lo pugnala alle spalle e poi getta il corpo in mare. Giunto a riva, Dexter torna a casa, raccontando agli altri di essere caduto dalla sua barca, e trascorre tutta la giornata con suo figlio. Nel frattempo Travis si è nascosto in una casa uccidendone i proprietari e lasciando i loro cadaveri in cucina. Poi prende l'occorrente per attuare il suo ultimo piano e va via. Debra si reca dal fratello preoccupata per lui e abbracciandolo dice di amarlo; anche Dexter dice di amarla, naturalmente in senso fraterno. I due poi vanno su una scena del crimine da esaminare: si tratta della casa dove si nascondeva Travis, nella quale oltre ai due cadaveri vi è una parete recante un dipinto di Satana con la faccia che ritrae il volto di Dexter. L'ematologo fortunatamente riesce a vedere il dipinto prima degli agenti e con un martello rovina la parte di muro in cui c'è il suo ritratto. Mentre la squadra esamina la scena, Dexter trova un disegno che forse rappresenta il posto dove Travis compirà il suo ultimo sacrificio durante l'eclissi. Intanto Travis nota che ha con sé il portafoglio di Dexter con la sua patente sulla quale c'è scritto il suo indirizzo, quindi, credendolo morto, pensa di rifugiarsi in casa dell'ematologo. Intanto gli agenti cercano di capire dove avverrà l'ultimo tableau di Travis e guardando i disegni di Gellar sull'Apocalisse si rendono conto che l'ultimo sacrificio rappresenta due persone che guardano la fine del mondo sulla punta di una grossa roccia nell'oceano in compagnia di quello che sembra un cane. Siccome non ci sono montagne a Miami, decidono di controllare i grattacieli e Dexter, risalendo al disegno di Travis trovato sull'ultima scena del crimine, intuisce che si tratta dell'edificio Solar Powered Transcorp. Prima di uscire, Debra chiede a Dexter di raccogliere le ultime prove nella chiesa abbandonata e ne approfitta per dirgli che vorrebbe parlare con lui a fine giornata. Batista convoca Quinn per ricordargli del suo comportamento da irresponsabile durante il lavoro, motivo per cui lo farà trasferire a un altro dipartimento, nonostante il ragazzo sia contrario. Nel frattempo Travis entra a casa di Dexter e appena scopre che ci sono altre persone, si nasconde fino a quando Jamie ed Harrison non escono di casa per andare alla recita. Travis si rende conto che Dexter ha un figlio e decide che sarà la sua prossima vittima. Intanto la Omicidi si rende conto che nel disegno di Gellar non è rappresentato un cane ma un agnello, che simboleggia un sacrificio. Debra chiama Dexter per dirgli che Travis ucciderà la sua ultima vittima a poche ore dall'eclissi, ma nel frattempo lui si rende conto che dopo la recita Harrison è sparito. La suora della scuola dice che il bambino è andato via con un uomo che aveva la maschera da leone, proprio come Dexter durante la recita del piccolo, quindi lei lo aveva scambiato per lui. Travis si reca in cima al Solar Powered Transcorp dove riesce ad uccidere una guardia fatta appostare dalla Omicidi. Dexter riesce a raggiungerli e dice a Travis di sacrificarsi in cambio di suo figlio. Così Travis lascia andare il bambino ordinando a Dexter di iniettarsi il sonnifero che porta con sé. Dexter finge di svenire e quando Travis sta per ucciderlo, si alza e lo attacca riuscendo a stordirlo usando un'altra siringa. Gli agenti notano che il poliziotto di guardia al Solar Powered Transcorp non dà segni di vita e quando arrivano in cima all'edificio trovano soltanto il corpo dell'agente pensando sia lui il sacrificio. Debra va a trovare la terapista alla quale dice che è innamorata di Dexter e ha intenzione di confessargli i suoi sentimenti. Dexter torna a casa e mette Harrison a letto. Poi si reca nella chiesa abbandonata per uccidere Travis e mentre sta per compiere il suo rituale viene sorpreso da Debra.
Guest star: Aimee Garcia (Jamie Batista), Billy Brown (Mike Anderson), Josh Cooke (Louis Greene), Rya Kihlstedt (dottoressa Michelle Ross)
Eugenio Duse (Senigallia, 24 gennaio 1889 – Bologna, 24 novembre 1969) è stato un attore italiano, attivo in teatro e cinema.
Fratello maggiore di Carlo e parente di Eleonora, debuttò giovanissimo sulle scene teatrali come attore brillante e dai primi anni '20 riesce ad imporsi recitando con Aristide Baghetti, Emma Gramatica, Ugo Farulli, Marga Cella e Gemma Bolognesi. Nel 1935 entrò nella Compagnia Spettacoli Eliseo diretta da Gero Zambuto accanto ad Anna Magnani, Pina Renzi e i fratelli Giorgio e Guido De Rege. Sul grande schermo debuttò all'epoca del muto con tre film nel triennio 1920-1922, quindi riprende l'attività nel 1933 nei dieci anni seguenti partecipa a un numero ragguardevole di pellicole. Dopo il matrimonio avvenuto nel 1945 con Maria Vantini rallenta notevolmente l'attività artistica, ritirandosi dal cinema nel 1952. È morto a Bologna all'età di 80 anni.
Arne Erlandsen (Kløfta, 20 dicembre 1959) è un allenatore di calcio e calciatore norvegese, di ruolo centrocampista.
Erlandsen ha giocato, in carriera, nel Lillestrøm (per tre volte), nel Djurgården e nello Strømsgodset.
Erlandsen ha vestito per 11 volte la maglia della Norvegia Under-21. Ha debuttato il 9 maggio 1979, nel pareggio a reti inviolate contro il Portogallo. Ha segnato la prima rete il 22 maggio 1980, nella sconfitta per 2-1 contro l'Islanda.Ha giocato anche 22 partite per la Nazionale maggiore. La prima di queste presenze è arrivata in data 16 maggio 1979, nel pareggio per 0-0 contro l'Irlanda. Il primo e unico gol lo ha segnato il 14 luglio 1980, nella vittoria per 3-1 sull'Islanda.
Nel 1998 è diventato allenatore del Lillestrøm. Vi è rimasto fino al 2005, anno in cui è andato a ricoprire questo incarico all'IFK Göteborg.
Il 13 novembre 2006 è stato assunto come tecnico dell'HamKam, all'epoca in 1. divisjon. È stato esonerato l'11 giugno 2009, a causa di diverse sconfitte. Non era comunque amato dai suoi calciatori, che non ne apprezzavano gli allenamenti prevalentemente fisici.
Nonostante l'addio, Erlandsen è stato l'uomo che ha riportato l'HamKam nella massima divisione norvegese, ma è stato licenziato dopo la retrocessione, a metà del 2009 (aveva guidato la squadra in 8 partite di 1. divisjon).
Il 9 luglio 2013 è stato chiamato ad allenare il Moss. Il 29 novembre successivo, ha rinnovato il contratto per la stagione seguente. Ha lasciato la squadra al termine del campionato 2014.Il 20 maggio 2015 è diventato il nuovo allenatore del Fredrikstad, firmando un contratto valido fino al termine della stagione.Il 20 settembre 2016 ha fatto ritorno al Lillestrøm, a cui si è legato con un accordo valido fino alla fine della stagione in corso. Il 17 novembre, a salvezza conseguita, ha rinnovato il contratto col club per i successivi due anni.Il 26 giugno 2018 è stato sollevato dall'incarico di allenatore del Lillestrøm.
Creeper è un malware scritto nel 1971 da Bob Thomas. È considerato come il primo esempio di worm per computer.
L'idea di un programma auto-replicante fu teorizzata per la prima volta da John von Neumann nel 1949 quando il matematico ipotizzò degli automi capaci di creare delle copie del loro codice. Ma fu solo nel 1971 che comparve Creeper, che è considerato essere il primo vero worm, un codice cioè capace di auto-replicarsi e di diffondersi ad altri computer.Creeper fu scritto da Bob Thomas, un ingegnere che lavorava presso BBN, Bolt Beranek and Newman (in seguito divenuta BBN Technologies), a Cambridge (Massachusetts), una società che ebbe all'epoca un ruolo importante nello sviluppo delle reti per lo scambio di pacchetti dati, usate poi da Arpanet e dallo stesso internet, e che stava lavorando allo sviluppo di TENEX, un sistema operativo time-sharing che girava su PDP-10. 
La prima versione di Creeper visualizzava sullo schermo del terminale su cui stava girando il seguente messaggio:
Subito dopo iniziava a stampare un file e dopo un po' saltava ad un altro computer, dove ripeteva le precedenti operazioni. La seconda versione inviava invece una copia del proprio codice agli altri computer presenti sulla rete.Creeper in realtà non era stato scritto per essere un codice malevolo bensì per dimostrare la possibilità di passare un programma da un computer ad un altro. Inoltre Creeper non era propriamente un worm perché esso non si replicava sulle altre macchine collegate in rete ma saltava materialmente da un computer all'altro. Difatti ne fu scritta una seconda versione da Ray Tomlinson, un collega di Thomas, che spediva agli altri computer una copia del proprio codice. È questa la versione che può considersi il primo worm.
La creazione di Creeper portò subito al problema chiave di questo genere di programmi: come controllare un worm. Fu così che, contemporaneamente alla creazione della seconda versione di Creeper, fu scritto anche Reaper, un programma anch'esso capace di replicarsi e di muoversi nella rete scritto con l'unico scopo di scovare Creeper e di rimuoverlo dal sistema infettato. Se Creeper può essere considerato il primo worm, Reaper può essere considerato il primo antivirus della storia.
Creeper è considerato il primo worm ma non il primo virus. Un virus infatti è un genere di malware che, per diffondersi, necessita di attaccarsi ad un altro file mentre un worm spedisce una propria copia verso altri computer usando un collegamento di rete, una e-mail o internet. Il titolo di primo virus è attribuito a Elk Cloner, scritto nel 1982 per l'Apple II.
Emilio Busolini (Trieste, 21 ottobre 1910 – Trieste, 16 febbraio 2010) è stato un organista, compositore e insegnante italiano.
Nato a Trieste nel 1910 da genitori friulani, ha studiato pianoforte con Eusebio Curellich e Vittorio Menassé, violino con Nives Luzzatto e Marino Baldini e le materie complementari con Antonio Illersberg, Vito Levi e Salvatore Dolzani. Nel 1928 ottiene la licenza normale in pianoforte e violino presso il Conservatorio “G. Verdi” di Trieste. Ha completato i suoi studi musicali a Roma dove ha studiato organo con Raffaele Manari e Ferruccio Vignanelli, composizione sacra con Raffaele Casimiri e canto gregoriano con l'abate Ferretti al Pontificio Istituto di Musica Sacra (Roma). Nel 1934 ha conseguito il magistero in pianoforte alla Regia Accademia di S. Cecilia di Roma e nel 1935 il magistero in organo e composizione organistica, presso il Conservatorio di S. Cecilia di Roma.
Dal 1930 al 1939, è stato organista della Cappella Musicale del Principe Filippo Doria Pamphilj- Chiesa di S. Agnese in Agone (Piazza Navona) Roma.
Dal 1936 al 1938. sempre a Roma ha collaborato come organista presso l'EIAR (Ente Italiano Audizioni Radiofoniche).
Nel 1944 ottiene la nomina di organista vice direttore della Cappella Civica di Trieste - Cattedrale di San Giusto - incarico che svolgerà fino al 1978 per sopraggiunti limiti d'età.
Titolare della cattedra di organo e composizione organistica al Conservatorio Statale di Musica “G. Tartini” di Trieste, esperto nel collaudo di organi nuovi e restaurati, apprezzato concertista e compositore soprattutto di musica sacra vocale e strumentale. Tra i suoi numerosi lavori, oltre alla Missa ad Catacumbas va ricordata la Messa in lingua italiana Gloria a Dio nell'alto dei cieli composta su invito dell'allora Vescovo di Trieste mons. Santin, secondo i dettami del Concilio Vaticano II. Conosciuto e amato dai fedeli triestini il suo Inno a San Giusto. Eseguito per la prima volta nel 1943 ha sempre concluso la Messa pontificale del 3 novembre, festa del Patrono di Trieste.
Ha ricevuto numerosi riconoscimenti: nel 1964 Cavaliere dell'Ordine al Merito della Repubblica Italiana, nel 1981 Cavaliere Ufficiale dell'Ordine al Merito della Repubblica Italiana e Sigillo Medaglia d'oro dal Comune di Trieste per l'attività alla Cappella Civica, nel 1997 Commendatore dell'Ordine al Merito della Repubblica Italiana e Sigillo Medaglia d'oro dalla Società Italiana Autori Editori. Il Vescovo di Trieste mons. Lorenzo Bellomi, come espressione di riconoscenza della Chiesa tergestina, nel 1979 gli faceva conferire dalla Santa Sede l'onorificenza pontificia: Equitem Ordinis Sancti Gregorii Magni.
Nel 1929, appena diplomatosi e non ancora ventenne, Emilio Busolini si trasferisce a Roma per perfezionare e completare i suoi studi d'organo. Si iscrive al Pontificio Istituto di Musica Sacra, dove inizia gli studi sotto la guida di Raffaele Munari. L'istituto lo segnala per la sua bravura e Busolini ottiene il posto d'organista nella Cappella musicale del principe Doria Pamphilj nella chiesa di S. Agnese in Agone a Piazza Navona: suonerà in questa chiesa fino alla fine del suo periodo romano, abitando, su offerta del principe, nel Palazzo Doria Pamphilj, le cui finestre danno sulla fontana del Bernini.
Per vivere e mantenersi agli studi insegna musica e canto corale in diversi istituti della città e della provincia: all'Istituto "Tata Giovanni", al "Collegio Canadese" (Seminario), all'Istituto San Gregorio al Celio, al Seminario di Lanuvio e presso i Salesiani a Frascati.
Nel 1934 ottiene presso la Regia Accademia di S. Cecilia il Magistero di pianoforte e nel 1935 il magistero in organo e composizione organistica, presso il Conservatorio di S. Cecilia di Roma. Busolini suona sia l'organo che il pianoforte in diversi complessi vocali e strumentali, o funge da maestro accompagnatore di solisti. Suona anche spesso nella Sala Borromini, sempre a Roma, dove si trova un grande organo da concerto.
Durante il periodo delle vacanze, Emilio Busolini ritorna a Trieste, dove tiene dei concerti d'organo nella Basilica di San Giusto:
Nel 1936, tramite un concorso internazionale, Emilio Busolini viene scelto in qualità di organista dagli studi dell'EIAR. La sua attività di organista presso questo ente, dal 1936 al 1938, sarà intensa, con oltre cento concerti radiotrasmessi sia dalla rete nazionale che da quelle estere dedicate agli italiani d'oltremare nel bacino del Mediterraneo, in Africa Orientale, Estremo Oriente e Nord America. Spesso suona come solista, ma numerosi sono anche i concerti tenuti con varie formazioni e con l'orchestra: dal programma classico con musiche di Bach, a musiche ballabili moderne, eseguite anche insieme a un'orchestrina Jazz.
In quel periodo si arricchisce anche il suo curriculum di studi grazie alla collaborazione con l'orchestra sinfonica della Radio (Studi di Roma) sotto la direzione di illustri e celebri maestri come Previtali, Gui, Mascagni, Marinuzzi.
Emilio Busolini lascia definitivamente Roma alla fine dell'ottobre del 1939, come testimonia la lettera scritta da Doria Pamphilj:A Trieste, già dal 1938, aveva iniziato, dapprima saltuariamente poi ininterrottamente, una nuova attività professionale come insegnante di pianoforte, violino e armonium presso l'Istituto Magistrale Duca d'Aosta. Durante quegli anni di insegnamento Emilio Busolini non solo si occupava della parte didattica ma si esibiva in concerti. Numerose le esecuzioni di musica sacra nelle chiese triestine. Il 29 giugno 1939 eseguiva nella Chiesa di via del Ronco, a Trieste, musiche di Bach, Frescobaldi, Scarlatti, Bossi, Franck, Liszt, Honegger, Vierne.
Dopo lo scoppio della Seconda Guerra Mondiale, suona, negli anni 1942-1943, in qualità di maestro sostituto, il pianoforte, la celesta e l'organo nell'orchestra del Teatro Verdi di Trieste: il 19 marzo 1943 collabora con il direttore Franco Ferrara ed esegue la parte pianistica dell'Uccello di Fuoco di Stravinsky. Collabora anche con Radio Trieste, dal 1943 al 1945, sia come componente dell'orchestra sia come solista. Più volte fu chiamato a suonare per le truppe nelle chiese triestine.
Nel 1944, Emilio Busolini ottiene ufficialmente la nomina, per titoli e prove, di organista e vicedirettore della Cappella Civica di Trieste, della Cattedrale di San Giusto, incarico che ricoprirà fino al 1978 per raggiunti limiti d'età. A sostenere la candidatura contribuiscono le referenze e le documentazioni provenienti dal mondo musicale romano e le approvazioni del Vescovo di Trieste, di Giusto Buttignoni, dell'organista Julius Kugy. Prende il posto di uno dei suoi maestri, Eusebio Curelli (Curellich) afflitto da gravi problemi di salute.
Emilio Busolini durante il lungo periodo di permanenza a San Giusto si adopera con grande entusiasmo al rinnovamento e alla cura del coro, all'esecuzione di musica sacra tradizionale ma anche e soprattutto di quella composta da autori giuliano del Novecento o da lui personalmente.
La vita di Emilio Busolini era legata alla Cattedrale di San Giusto non solo per il suo organo ma anche attraverso le sue campane, che avevano segnato nei secoli la storia stessa della città di Trieste.
Nel 1952, Busolini, invitato dal Comitato Prefettizio costituitosi all'inizio degli anni Cinquanta, ricoprì il ruolo di esperto per la parte musicale nell'opera di ripristino delle campane sottratte dalle chiese di Trieste o danneggiate durante il conflitto: eseguì sopralluoghi sui campanili delle chiese, assistette alla fusione delle più importanti fra le nuove campane presso la fonderia Broili e De Poli di Udine, e alla loro collocazione nelle posizioni originali, controllandone l'intonazione e l'accordatura.
Nel 1966, Emilio Busolini, su invito dell'allora Arcivescovo di Trieste mons. Antonio Santin compone una messa in italiano. Questa composizione, secondo i nuovi dettami del Concilio Vaticano II, porta una novità in campo liturgico: una delle quattro costituzioni, la Sacrosantum concilium, che riguarda la Sacra liturgia, prendeva in considerazione come elemento fondamentale la partecipazione dei fedeli e riconosceva le lingue nazionali come "adatte" per le celebrazioni, e Busolini introduce queste innovazioni nel campo della musica sacra, nella Cattedrale di San Giusto, già nella Domenica delle Palme del 1965. Ai fedeli presenti durante la lettura del Vangelo le parole giungono tutte cantate in italiano in una forma suggestiva, e l'eccezionalità delle musiche è dovuta anche al fatto che in quell'anno la nuova linea liturgica viene sperimentata in pochissime chiese italiane.
Sempre nel suo ruolo di organista a San Giusto vanno ricordate le sue numerose esecuzioni durante le cerimonie nuziali.
Nel 1988, Emilio Busolini concesse un'intervista, ripresa dalla RAI e poi andata in onda sulla terza rete televisiva, al direttore della Cappella Civica, Marco Sofianopulo, che per un periodo era stato anche suo allievo. L'intervista riguardava l'attività di organista e vicedirettore della Cappella Civica stessa, svolte dal 1943 al 1978.
Nella Regione Friuli Venezia Giulia, a Trieste e in altre città italiane, Emilio Busolini fu più volte invitato ad inaugurare un nuovo organo. La consulenza per la progettazione di questo complesso strumento musicale faceva parte delle attività collaterali a quelle di insegnante, concertista e compositore. La sua preparazione, iniziata a Roma nel corso dei suoi studi, si era via via sviluppata attraverso lunghi tirocini in laboratori musicali e liuterie fino ad arrivare alla collaborazione con diversi costruttori di organi.
Particolarmente interessanti sia per i cenni storici che per i progetti le sue relazioni sugli organi della Cappella della Pia Casa dei Poveri (Trieste 1947), della Chiesa di San Giovanni in Guardiella (Trieste 1953), della Chiesa di San Cipriano nel Monastero delle Monache Benedettine (Trieste 1956), della Chiesa di San Giorgio Maggiore (Isola di San Giorgio Venezia 1956), del Duomo di Udine (1964), del Duomo di Palmanova (1964), del Duomo di Pordenone (1970).
Presso il Pontificio Istituto aveva frequentato le scuole di composizione sacra e canto gregoriano con i maestri Licinio Refice e Paolo Ferretti, perfezionandosi poi nella trascrizione con Raffaele Casimiri con il quale aveva lavorato nella Biblioteca del Laterano alle trascrizioni di musiche palestriniane (messe, mottetti, salmi).
Le prime esperienze lo portarono a trascrivere e arrangiare musiche di genere diverso, da adattare durante le trasmissioni radiofoniche dell'E.I.A.R. negli anni dal 1936 al 1938.
Il suo servizio a San Giusto, in un percorso che durerà quarant'anni, lo porterà ad adattare la musica religiosa alle nuove esigenze emerse dopo il Concilio Vaticano II in un rapporto di continuo equilibrio tra organista, coro e coinvolgimento popolare.
Nel campo liturgico, tra le sue composizioni scritte per la Cappella Civica, vanno ricordate le sue Messe - le più eseguite, la Missa “ad catacumbas” (1938, rielaborata poi negli anni Sessanta) a due voci doppie-pari e organo, e quella in italiano Gloria a Dio nell'alto dei cieli (1966).
E ancora la Regina del Cielo, antifona per coro misto a quattro voci e organo (1966); il Christus Vincit, acclamazione per coro a quattro voci miste e organo (1963).
Notevoli le parti corali, su testo italiano, musicate per la Passione del nostro Gesù secondo San Matteo.
Risale invece al 1943 il suo Inno a San Giusto, su versi di Elisabetta Bortuzzo, una delle sue composizioni più popolari eseguita ogni anno alla fine della Messa che celebra la festa del Santo Patrono di Trieste.
Del 1959 è l'Inno - La Via Crucis con i versi scritti dal pittore triestino Cesare Sofianopulo e musicato in occasione dell'inaugurazione della Via Crucis della chiesa di Avilla di Buia (Udine).
Nelle pagine dedicate all'organo solo, Emilio Busolini resta nella maggior parte delle composizioni legato alle melodie gregoriane delle quali esplora le possibilità costruttive sfociando in variazioni sul tema scelto. Così nascono i Corali, l'Ave Maria, il Trittico Gregoriano.
Una delle sue composizioni più intense è il Corale O capo insanguinato, ispirato alla melodia composta nel 1601 da Hans Leo Hassler Herzlich thut mich verlangen e in seguito elaborata anche da Bach: scritta nel 1942 e in seguito rielaborata a più riprese, rappresenta una sintesi della vena compositiva del maestro Busolini e dimostra la sua profonda conoscenza delle possibilità tecniche e timbriche dell'organo.
La conversione del Lupo di Gubbio, 1977, tratta dai Fioretti di San Francesco, ritrae il lupo nella tana in agguato per assalire gli uomini: incontra San Francesco, che gli si avvicina cantando le lodi al Signore, il lupo si prostra ai piedi del santo e subito si sentono suonare festanti le campane. La composizione si chiude con l’Amen degli Inni gregoriani.
Del 1935 è la composizione Il Fato, ispirata a un evento accaduto durante l'infanzia - poema musicale di voci bianche, pianoforte concertante, archi, fiati, timpani e campane, con le parole dello stesso Busolini, che l'aveva pensata per un complesso composto da giovani allievi del Conservatorio o di una scuola di musica, ridotto al minimo sia come partitura sia per difficoltà esecutive.
Tra le sue composizioni troviamo anche numerose romanze, canzoni, ninne nanne, per voce e pianoforte. Molte di queste portano la firma di Bruno Busolini, come a distinguere il musicista che si dilettava a ideare musiche da lui definite "in stile e ritmo moderno" dall'Emilio Busolini compositore di musica sacra.
Alcune sue composizioni sacre manoscritte si trovano presso l'Archivio della Cappella Civica della Cattedrale di San Giusto; altre nel suo archivio.
Nel 1946 il maestro Emilio Busolini riceve l'incarico della cattedra di organo e composizione organistica al Liceo Musicale Triestino che diventerà poi Conservatorio di Musica Statale "G. Tartini"; in seguito, Busolini otterrà la cattedra di ruolo che occuperà fino al 1980 per raggiunti limiti d'età.
Durante i trentaquattro anni d'insegnamento, Emilio Busolini sarà chiamato più volte a far parte di commissioni giudicatrici dal Ministero della Pubblica Istruzione, per concorsi ed esami, dal Conservatorio S. Cecilia di Roma e dai Conservatori Claudio Monteverdi di Bolzano, Licinio Refice di Frosinone e dal Benedetto Marcello di Venezia.
Nel corso della sua carriera Emilio Busolini mise a disposizione la sua esperienza di insegnante anche nei confronti dei ragazzi non vedenti, elaborando una sua particolare tecnica nell'approccio con l'organo e collaborando con l'Istituto Luigi Configliachi di Padova e con l'Istituto Rittmeyer di Trieste.
	Nel 1952, Emilio Busolini si sposa con Fulvia Rota, discendente dalla famiglia dei conti Rota di Momiano d'Istria dalla quale ha avuto tre figli.
La famiglia fu sempre intesa da Emilio Busolini in senso patriarcale, una visione dovuta anche alle origini friulane. La moglie e i figli costituirono sempre un punto centrale, un rifugio sicuro, un contesto nel quale trasmettere valori che riteneva importanti e fondamentali, e un ambiente nel quale esprimere al meglio la sua sensibilità artistica.
Emilio e Fulvia Busolini hanno sempre vissuto nella casa a San Giusto, nella strada dedicata al musicista Giuseppe RotaEmilio Busolini continuò a suonare il pianoforte e a comporre nella sua casa di San Giusto fino agli ultimi mesi della sua vita.
Numerose sono le fotografie, i documenti, le relazioni storiche e tecniche, le lettere, i carteggi che la figlia Rosanna Busolini Panizzoli ha raccolto nella pubblicazione: Emilio Busolini - la vita del musicista triestino tra cronaca, storia e ricordi, edita da "Pizzicato Edizioni Musicali" nel novembre 2010.
Onorificenza pontificia Equitem Ordinis Sancti Gregorii Magni fatta conferire dalla Santa Sede su presentazione del Vescovo di Trieste mons. Lorenzo Bellomi, come espressione di riconoscenza della Chiesa Tergestina (1979)
GLORIA ET HONORE - OFFERTORIO dalla MISSA DE UNO MARTYRE “SANCTE JUSTE” per coro misto a cinque voci e organo (1953)
SUITE NUZIALE  (1942) - Introduzione, Preghiera (anche trascrizione per organo, violino e violoncello e per voce e organo (testo letterario di Agostino Sodani), Marcia Nuziale
CORALI - "O capo insanguinato" dalla melodia Herzlich thut mich Verlangen di H. L. Hassler – (1942), Iesu corona Virginum (1952)
TRITTICO GREGORIANO (n°1) - Inno di Natale, Alleluja e Sequenza di Pasqua, Antifona ed Inno della B.V. Maria
LA CONVERSIONE DEL LUPO DI GUBBIO - DAI FIORETTI DI SAN FRANCESCO (1977) (anche trascrizione per voce (soprano) coro e organo (campane ad libitum) e per voce (soprano) arpa e organo)
DUE LIRICHE (versi di E. Torossi - Sinigo) – (1947) , E tu più mio ancor ch'io di me stessa , Mezzanotte
NINNA NANNA - Cantata dagli angeli custodi (voci bianche) - e dedicata alle creature innocenti del Terzo mondo - (testo di Emilio Busolini) - (1981)
CHRISTUS VINCIT; ACCLAMAZIONE per coro a quattro voci miste e organo (partitura), 1963 - coll. 27D45
GLORIA ET HONORE; OFFERTORIO dalla MESSA DE UNO MARTIRE “SANCTE JUSTE” per coro misto a 5 voci e organo, TRIESTE 1953 (partitura e parti) - coll. 42S12
REGINA DEL CIELO; ANTIFONA per coro misto a 4 voci e organo, PASQUA 1966. Con dedica al M° Luigi Toffolo (partitura e parti) - coll. 51S1
HOSANNA per coro misto a 4 voci, eseguita la prima volta la domenica delle palme 1964 (parti coro) - coll. 51S6
OFFERTORIO, GRADUALE E TRATTO della Terza Domenica di Quaresima “I decreti di Dio….” (partitura e parti) - coll. 51S9
Aa.Vv., Il Pontificio Istituto di Musica Sacra – 50° di fondazione – 1911-Roma-1961, presentazione di A. Bugnino
Baker K.H. - degli Ivanissevich S., La presenza britannica a Trieste, Appunti, Trieste, Edizioni Università di Trieste, 2004
Busolini E., Missa “ad catacumbas”, a due voci doppie-pari e organo, trascr. e rev. Marco Sofianopulo, Pizzicato, Verlag Helvetia, PVH 1534, 2010
Busolini E., Christus vincit, per coro a quattro voci miste e organo, trascr. e rev. Marco Sofianopulo, Pizzicato, Verlag Helvetia, PVH 1535, 2010
Busolini Panizzoli R., Emilio Busolini - la vita del musicista triestino tra cronaca, storia e ricordi, Pizzicato Edizioni Musicali, 2010.
Cernecca S., La musica e gli interpreti nella Chiesa Evangelica – Trieste 1873-1989, vol. I, 1992, Trieste
Levi V., La vita musicale a Trieste – Cronache di un cinquantennio 1918-1968, All'insegna del pesce d'oro, Milano, 1968
Poliaghi N. F., Giuseppe Rota, Estratto da: Atti dei Civici Musei di Storia e Arte di Trieste – N. 7 – 1971/1972
Radole G., Inni in onore di San Giusto martire triestino, Edizioni Vita Nuova della Diocesi di Trieste, Trieste, 1992
Radole G. (a cura di), Giulio Viozzi, Antologia di scritti musicali, Comune di Trieste/Cappella Civica 1994
Vidulli Torlo M. (a cura di) San Giusto – Ritratto di una cattedrale, Civici Musei di Storia e Arte, Trieste, 2003
L'alfa elica (α elica) è una struttura secondaria elicoidale delle proteine ipotizzata da Linus Pauling e Robert Corey nel 1951, e rappresenta la più semplice disposizione che una catena polipeptidica può assumere.
Le α eliche si formano quando un certo numero di residui amminoacidici consecutivi adottano coppie di angoli di legame (φ, ψ)  compresi fra -60° e -45°, che si collocano nel quadrante inferiore sinistro di un grafico di Ramachandran.
Lo scheletro del polipeptide (ossia la sequenza di legami Cα–C-N-Cα dei residui) risulta strettamente arrotolato attorno ad un asse centrale immaginario, mentre i gruppi laterali -R dei residui amminoacidici sporgono radialmente all'esterno dell'elica.
Ogni giro completo dell'elica corrisponde ad una distanza di 5,4 Å lungo l'asse immaginario, il che implica che vengano coinvolti 3,6 amminoacidi ogni giro.
Le α eliche possono essere destrorse o sinistrorse anche se le seconde rappresentano rare eccezioni.
Le α eliche sono predominanti nell'α-cheratina e rappresentano circa un quarto della struttura secondaria di tutte le proteine.
All'interno dell'α elica ogni legame peptidico partecipa ad un legame idrogeno tra l'idrogeno attaccato all'azoto elettropositivo e l'ossigeno carbonilico del quarto residuo amminoacidico successivo. Dunque ogni giro d'elica è unito a quelli adiacenti da tre o quattro legami idrogeno, il che rende particolarmente stabile la struttura.
Repulsione o attrazione elettrostatica tra residui con -R carichi: ad esempio, la presenza di un tratto ad alta densità di glutammato (Glu), che a pH 7 è carico negativamente, crea una forza di repulsione tra i residui di Glu talmente forte da sorpassare la forza stabilizzatrice dei legami idrogeno. Per la stessa ragione, di segno opposto, alte frequenze di lisina (Lys) e arginina (Arg) nella catena impediscono la formazione di un'α elica.
Dimensione dei gruppi -R adiacenti: residui con gruppi laterali molto ingombranti, come asparagina (Asn), lisina (Lys), serina (Ser) e treonina (Thr) non formano strutture ad α elica a causa dell'eccessivo ingombro sterico.
Presenza di prolina e glicina: nella prolina (Pro) l'atomo di azoto del gruppo amminico fa parte di un anello rigido, che non rende possibile la rotazione del legame N-Cα, pertanto il suo inserimento in un'α elica introduce un ripiegamento destabilizzante. Inoltre, l'atomo di N della prolina non dispone dell'atomo di idrogeno necessario per formare il legame idrogeno con gli altri residui, in quanto questo è impiegato nella formazione del legame peptidico. La glicina (Gly), al contrario, non forma α eliche perché la sua elevata flessibilità conformazionale tende a far assumere alla catena avvolgimenti meno rigidi.
Interazione tra gli amminoacidi terminali dell'elica: ogni legame peptidico produce un piccolo dipolo elettrico, il quale, attraverso i legami idrogeno, si somma agli altri aumentando il dipolo totale in relazione alla lunghezza dell'elica. I quattro amminoacidi alle due estremità dell'α elica non partecipano del tutto ai legami idrogeno. Le cariche parziali negative e positive si posizionano sui gruppi C=O e N-H dei legami peptidici vicino alle due estremità dell'elica. Per questo motivo gli amminoacidi con un gruppo laterale carico negativamente sono posizionati vicino all'estremità ammino-terminale dell'elica e quelli con gruppo laterale positivo vicino a quella carbossi-terminale.
Julian Voss-Andreae è uno scultore nato in Germania, laureato in fisica sperimentale e scultura. Dal 2001 Voss-Andreae realizza "sculture proteiche" basate sulla struttura delle proteine e la α-elica è uno dei suoi soggetti preferiti. Voss-Andreae ha creato sculture ad α-elica a partire da diversi materiali, fra i quali il bambù e interi alberi. Un monumento realizzato da Voss-Andreae nel 2004 per commemorare Linus Pauling, lo scopritore della α-elica, è formato da una grande spirale di acciaio, assemblata come la struttura della α-elica. La scultura, alta 3 m e di colore rosso vivo, si trova di fronte alla casa dove Pauling trascorse l'infanzia, a Portland in Oregon.
