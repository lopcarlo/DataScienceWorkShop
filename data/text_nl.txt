Moritz Lampert (1992) is een Duitse golfer. Hij speelt op de Golf Club St. Leon-Rot en zit sinds 2008 in het nationale team. Hij heeft handicap +4.3.
In 2010 won hij het NK Junioren en het Frans Amateur Junioren door Thomas Detry in de finale te verslaan en kreeg hij van Allianz (sponsor van het nationale team) een uitnodiging om mee te spelen in het Alfred Dunhill Links Championship.  Twee jaar later won hij het Portugees amateur (strokeplay) op de  Montado Golfe Resort en werd zijn landgenoot Marcel Schneider gedeeld tweede.In 2012 eindigde hij bij de Lytham Trophy op de 2de plaats achter Daan Huizing. Aan het einde van zijn amateurscarrière had hij handicap +6. In 2012 ging hij als amateur naar de Tourschool.
2012: Portugees Amateur (279) op de Golf do Montado, Bayreuth Open, Duits Amateur op Green Eagle (282)
Lampert werd in 2012 professional nadat hij als 6de in de Finals van de Tourschool was geëindigd. Eind 2013 moest hij weer naar de Tourschool. Hij kreeg geen kaart, maar kon in 2014 toch een aantal toernooien op de Challenge Tour spelen. Hij won het Kärnten Golf Open in mei en het Spaans Challenge Open in juni.
Solomon Gbadegesin Ilori werd geboren in Nigeria in een muzikaal gezin. Zijn vader was danser en zanger. Als kind leerde hij spelen op trommels, de gitaar en de fluit. In de jaren vijftig had hij een groep waarmee hij voor de radio speelde en een prijs won. Rond 1958 verhuisde hij naar de Verenigde Staten met het doel Afrikaanse muziek voor het voetlicht te brengen en toerde hij met een gezelschap (waaronder dansers) door het land. Hij werkte in New York samen met drummer Art Blakey, die al eerder had gespeeld met Afrikaanse drummers, en maakte opnamen met Blakey voor diens album The African Beat. Dankzij Blakey kon hij in 1963 een album opnemen voor Blue Note Records. Een jaar later maakte hij opnieuw opnamen, die echter op de plank bleven liggen tot ze in het begin van de 21ste eeuw alsnog werden uitgebracht. Ilori werkte nadien nog samen met Harry Belafonte, Miriam Makeba en Hugh Masekela.
De Delthe of Delt en Usquerdermaar zijn benamingen voor een kanaaltje (maar) in de gemeente Eemsmond in de Nederlandse provincie Groningen, dat tegenwoordig in tweeën is gesplitst ter hoogte van de Stitswerdermaar. Het noordelijke deel bestaat uit twee takken die Usquerdermaar en Oude Delthe heten en vormt de vroegere bovenloop. De Het zuidelijke deel en vroegere benedenloop heet de Delthe.
De naam Delthe komt van het woord delven (graven), wat wijst op haar kunstmatige (gegraven) oorsprong.
De bovenloop bestaat uit twee takken, een westelijke en een oostelijke, die samenkomen bij de vuilstort van Usquert:
De westelijke tak heet Oude Delthe en stroomt vanaf de spoorlijn bij Warffum via de wierde van Warffumerklooster ten oosten van Warffum naar de vuilstort. Dit is de oude benedenloop van de Delthe. Vroeger stond de Oude Delthe in directe verbinding met de Waddenzee via de N363 bij Oostervalge (ten oosten van boerderij Zijlkemaheerd) en een naamloze sloot die naar de Noordpolder voerde, waar deze werd voortgezet als eerst de Schipsloot en vervolgens de Zeewijksterriet om ten westen van boerderij Salome, iets ten westen van Noordpolderzijl, uit te stromen in de Waddenzee. Tegenwoordig is de Oude Delthe echter versperd bij de spoorlijn.
De oostelijke tak heet Usquerdermaar en stroomt vanaf Usquert via Westerhorn naar de vuilstort, waarbij eerst aan linkerzijde nog de Helwerdermaar instroomt.Vanaf de vuilstort zet de bovenloop zich voort onder de naam Usquerdermaar (vroeger (Nieuwe) Delthe) en neemt verderop de Koksmaar op. Verderop stroomde vroeger de Stitswerdermaar onder de Usquerdermaar of Delthe door om zich (sinds de 19e eeuw) voort te zetten als het Kanaal door de Zuiderhorn. Sinds de jaren 1970 is het kanaal hier echter afgedamd en is de bovenloop aangesloten op het Kanaal door de Zuiderhorn, dat westelijker uitmondt in de Warffumermaar tussen Hoantil en Bieuwketil. De benedenloop is sindsdien aangesloten op het Stitswerdermaar en wordt als enige nog aangeduid als Delthe. De benedenloop mondt eveneens uit in de Warffumermaar en wel bij de Schaiftil ten noorden van Menkeweer. Vlak voor de uitmonding wordt de Delthe versperd door het gemaal De Delthe, waardoor vaarverkeer niet mogelijk meer is.
De Delthe was in de middeleeuwen een naar het noorden stromende kreek aan de rand van het waddengebied. De Delthe doorkruiste toen een uitgestrekt moerasgebied. Namen als Rodewolt en Stitswerderwold (-wold = begroeid (hoog)veengebied) verwijzen hiernaar. Vermoed wordt dat de prediker Liudger eind achtste eeuw via de Delthe naar de wierde van Helwerd moet zijn gevaren.
In de kroniek van Bloemhof wordt in 1231 een strijd tussen twee partijen uit Eenrum (Ernerensis) en Uithuizen (Uthusenses) beschreven als een conflict tussen Hunsingo en Fivelgo. Inzet was de verdeling van een ongenoemd eiland, daarnaast streed men over afwateringsproblemen.  In de kroniek wordt gesproken over de vetus fossatum, de "oude gracht der oeroude tweedracht", die de Eenrummers opnieuw lieten uitgraven tot aan de zee. Daarbij zou het volgens sommige auteurs kunnen gaan om de Delthe. De Uithuizers probeerden dit op hun beurt ongedaan te maken.  De ruzie liep uit de hand doordat steeds meer partijen zich ermee gingen bemoeien tot het conflict in 1250 na 22 jaar werd bijgelegd. Ook de kerk van Usquert, de hoofdplaats van het Oosterambt, ging bij dit alles in vlammen op.
De interpretatie van deze passage heeft geleid tot nogal wat discussie. Volgens sommige historici zou het hierbij gaan om de Delthe, anderen denken aan het Maarvliet. Menso Alting suggereerde het laatste al in 1701. Hij veronderstelde tegelijkertijd dat Uithuizen en Usquert oorspronkelijk bij Fivelgo zouden horen. Het eiland waarover men streed, betrof zijns inziens de buitendijkse aanwas. Daarentegen stelde Driessen in 1822 dat het om de Oude Weer moest gaan. Acker Stratingh meende dat het om een verdedigingsgracht ging en dacht daarbij opnieuw aan het Maarvliet. Volgens oud-rijksarchivaris Formsma zou het conflict wel degelijk de Delthe betreffen. Ook Meindert Schroor betoogde dat het gaan om een reeds langer betwiste grens tussen de gouwen Hunsingo en Fivelingo zou gaan; het Oosterambt zou in zijn geheel bij Fivelgo hebben gehoord. Het eiland identificeert hij als een afgelegen gebied rond Warffum (tussen Oude Weer en Oude Delthe).Hedendaagse mediëvisten (waaronder de auteurs van nieuwe Geschiedenis van Groningen) gaan er daarentegen van uit dat Uithuizen en Usquert altijd al hebben behoord tot Hunsingo. Het zou daarom eerder gaan om een strijd binnen het toenmalige Oosterambt, waarbij de ene partij steun zocht in het Halfambt (Eenrum) en de andere (onder leiding van Uithuizen) in Fivelgo. Dat Usquert als oude hoofdplaats van de gelijknamige proosdij eerder bij Fivelgo zou hebben gehoord, is niet erg waarschijnlijk. Het eiland waarover het ging, zal eerder Rottumeroog (of eventueel Bosch) zijn geweest. Inzet van de strijd moet tevens de afwatering van de veengebieden rond Ten Boer en Bedum hebben betroffen. De Delthe vormde niet de grens tussen Halfambt en Oosterambt: die werd gevormd door het Warffumermaar en de Oude Weer en viel samen met de grens tussen de decanaten Baflo en Usquert. De Delthe vormde evenmin de grens tussen de westelijke gebieden waar met jukken werd gerekend en de oostelijke gebieden waar vooral met grazen werd gemeten, zoals Schroor suggereert; die lag iets oostelijker. Daarentegen vormde het Maarvliet wel de oude grens tussen Hunsingo en Fivelgo.
De afwatering van het gebied rond de Delthe werd door het voltooien van de Oude Dijk langs de Waddenkust rond 1200 en het verder opslibben van de kwelders steeds moeilijker. Het achterland kwam daarentegen ten gevolge van veenontginning lager te liggen. Het dunne veenpakket ten noorden van het Winsumerdiep en het Deelstermaar was inmiddels verteerd of had zich vermengd met de onderliggende knipklei. Voor de afwatering maakte men niet alleen gebruik van de Oude Weer en wellicht ook van Rasquerdermaar (die via de Oude Tocht en het Westernielandstermaar bij Hiddingezijl in zee uitmondde), maar ook van het latere Winsumerdiep, die zijn water in de Hunze loosde. Terugstromend water leidde ongetwijfeld tot wateroverlast in het lager gelegen gebied rond Onderdendam, waarvan men vooral rond Winsum en Bedum de gevolgen merkte. Dit zou - als de identificatie van de 'oude gracht' met de Delthe klopt - mede aanleiding geweest kunnen zijn voor het conflict in 1231. Misschien ging het dan om de verlenging van de Oude Delthe in de richting van de Warffumer Rijte. Die stroomde via de Schipsloot naar het noorden; het Zeewijksterriet is daarvan nog nog een overblijfsel. In de uitmonding van de Delthe lag een sluis of zijl te Warffumerzijl bij de boerderij Zijlkemaheerd (Oostervalge 37).
Om de afwatering naar het noorden te verbeteren werden de Oude Weer en de Oude Delthe later rechtgetrokken. Amateurhistoricus Menko Holtman vermoedt twee voormalige meanders: een meander zou hebben gelopen tussen Menkeweer en het kloostervoorwerk Zuidwende via het kloostervoorwerk Barghuis. De naam Zuidwende (Zuidwending = waterkering) zou verwijzen naar de dijk die hier ter afdamming van de meander werd gelegd. Een andere meander zou volgens Holtman hebben gelegen aan westzijde van de Oude Delthe/Usquerdermaar tussen de instroom van de Koksmaar en de wierde van Warffumerklooster via onder andere de boerderijen Schathuis (vroegere Warffumborg) en Warffumerklooster (de vroegere Commanderij Warffum). Een andere maatregel ter verbetering van de afwatering was het graven van diverse maren, zoals de Usquerdermaar, Warffumermaar, Koksmaar en Rasquerdermaar. Omdat deze maatregelen uiteindelijk niet voldoende soelaas boden en de Oude Delthe steeds verder dichtslibde, werd de stroomrichting van het water uiteindelijk in zuidelijke richting geleid. Wanneer de laag gelegen gebieden tussen de Oude Delthe en de hoger opgeslibde Fivelboezem zijn ingelaten bij het Winsumer- en Schaphalsterzijlvest is niet bekend. Volgens Schroor gebeurde dat tussen 1350 en 1450, maar een eerdere datum ligt meer voor de hand. Al in 1250 sloten de strijdende partijen vrede. Rond Onderdendam werden nieuwe keersluizen gebouwd, waardoor de afwatering van het achterland voortaan beter geregeld kon worden. In het Hunsingoer Landrecht van 1252 werd voorgeschreven dat de inwoners van Innersdijk en die van het Oosterambt voortaan jaarlijks in Onderdendam bijeen zouden komen om eventuele geschillen te beslechten. Door dit alles werd het tevens mogelijk dat ook zuidelijk Fivelgo rond Ten Boer zijn water in de richting van het Reitdiep kon lozen;. Bij de totstandkoming van het Winsumer- en Schaphalster zijlvest rond 1300 deed dit gebied al volledig mee.
Nadat het Oosterniezijlvest bij Oosternieland, met de latere schepperijen Uithuizen, Zandeweer en Overmaringe in 1457 werd toegelaten tot het Winsumer- en Schaphalsterzijlvest ging het Maarvliet (de oude grenssloot tussen Hunsingo en Fivelingo) als afwateringskanaal fungeren. De landerijen ten westen van met Maarvliet loosden hun water voortaan in de richting van het Reitdiep.  Om de inlating van dit gebied bij het Winsumer- en Schaphalsterzijlvest mogelijk te maken werd het Meedstermaar aangesloten op het Helwerdermaar en het Usquerdermaar en werd het Eppenhuistermaar via het Eelswerdermaar verbonden met het Koksmaar, zodat er een open verbinding met de Delthe ontstond. Schotdeuren moesten 's zomers wateroverlast in het stroomgebied van de Delthe voorkomen. In het Startenhuistermaar, het Hoogepandstermaar en het Huizingermaar werden met dit doel duikers of pompen aangebracht. 's Winters was er kennelijk geen houden aan, zodat men de schotdeuren open liet staan en het gebied onderliep. Daarnaast werd - om de toegenomen waterstroom te verwerken - de oude Winsumerzijl (Oldenzijl) in 1459 vervangen door de nieuwe Schaphalsterzijl.
De vernieuwde Warffumerzijl werd al vóór 1458 gedempt, maar later kennelijk weer in gebruik genomen. Deze sluis bestond nog in 1499; in 1571 wordt gesproken over de oude Warffumerzijl.
In de 19e en 20e eeuw vormde de Delthe in het zuiden de grens tussen de gemeenten Warffum en Kantens en in het noorden tussen de gemeenten Warffum en Usquert. In de 19e eeuw werd de Delthe verbreed omdat deze van belang voor de binnenvaart was. In 1875 werd bij Delthuizen een steenfabriek gebouwd, maar deze sloot al in 1915 haar deuren; van de plek is niets meer terug te vinden. In de jaren voor de Tweede Wereldoorlog nam het scheepvaartverkeer over de Delthe steeds verder af. In 1967 werd de Delthe onttrokken aan het scheepvaartverkeer en in de jaren 1970 werd de loop in tweeën gesplitst.
De Byzantijns-Ottomaanse oorlogen waren een reeks beslissende conflicten tussen de Ottomanen en de Byzantijnen die uiteindelijk tot de val van het Byzantijnse Rijk zouden leiden en het Ottomaanse Rijk tot grote hoogte zou brengen. De Byzantijnen hadden de laatste eeuwen vele tegenstanders moeten verslaan waarvan het Latijnse Keizerrijk, het Bulgaarse Rijk en het Servische Rijk de belangrijkste waren. Een constante, die in de kaart zal spelen van de Ottomanen, was de opeenvolging van  Byzantijnse burgeroorlogen en het daarbij gaand geldgebrek.  De vraag die je kan stellen : hoe is het mogelijk dat de Grieks-Byzantijnen het zo lang hebben kunnen volhouden ? Een antwoord is, de ongelofelijke verdedigingswallen van de stad en de hulp van de Maritieme Republieken.
Na de Byzantijns-Seltsjoekse oorlogen was het sultanaat Rûm verdeeld in Beyliks, half onafhankelijke staten. Begin 13e eeuw kreeg een Turkse stam (Kayis), op de vlucht voor de Mongolen, een streek rond de stad Söğüt in handen. In 1301 stond Osman I voor de poorten van Nicea: het begin van een nieuwe serie oorlogen, die uiteindelijk zou leiden tot de val van Constantinopel in 1453 en de definitieve ondergang van het Byzantijnse Rijk.
In 1299 stichtte Osman - volgens traditionele bronnen - het Osmaanse rijk. In korte tijd vergrootte hij zijn rijk van 1.500km² naar 18.000km². In 1301 staat hij voor de poorten van Nicea, de hoofdstad van het vroegere Keizerrijk Nicea. De eerste echte confrontatie is de Slag bij Bapheus in 1302, een klinkende overwinning voor de Turken. Byzantium verliest Bithynië en de Ottomanen bereiken zo de zee.
Het Beleg van Bursa (1317-1326) werd een goede leerschool in het belegeren van sterk bewapende burcht. Eenmaal de stad veroverd, maakte de zoon van Osman, Orhan I er zijn nieuwe hoofdstad van. Alsof de situatie niet ernstig genoeg was, brak in Byzantium een burgeroorlog uit (1321-1328).
Na de burgeroorlog probeerde Andronikos III Palaiologos de verloren gebieden terug te winnen. De Slag bij Pelekanon (1329) maakte pijnlijk duidelijk dat de Grieken niet opgewassen waren tegen de lichtvoetige Turken. Wat volgde is het verlies van Nicea (1331) en het Beleg van Nicomedia (1333-1337), het laatste Byzantijnse bolwerk op Anatolische bodem, met uitzondering van Philadelphia. Byzantium was gereduceerd tot enkele steden.
De ellende was nog niet groot genoeg. De stad Gallipoli werd in 1354 door een aardbeving getroffen en konden de Ottomanen de zwaar verwoeste stad innemen.
In 1365 veroverde Moerad I de tweede stad van het Byzantijnse Rijk, Adrianopel en maakte er de Europese residentie van de sultans van. Hij verdeelde zijn gebied administratief in een Europees en een Aziatisch deel, respectievelijk Rumelië en Anatolië. Hij voerde ook de devşirne en de orde van de Janitsaren in.
Een nieuwe kruistocht (Savoyarden kruistocht), onder leiding van Amadeus VI van Savoye zal aan de situatie niet veel wijzigen. De opstand van de respectievelijke zonen van Moerad I en Johannes V Palaiologos, zal tot toenadering leiden en uiteindelijk tot vrede (1381). Byzantium werd een vazalstaat en was bereid schatting te betalen.
Een coalitie van Europese landen om de Turken terug te drijven onder leiding van de koning Lazarus van Servië, mondde uit tot de slag op het Merelveld (1389). Balans : Moerad I werd tijdens de slag vermoord en de Serviërs, die de slag verloren werden vazallen van de Ottomanen.
Na de overwinning op de Serven richtte Bayezid I zijn pijlen op de Bulgaren. In 1393 veroverde hij  Tarnovo, de hoofdstad. Daarna liet hij zijn marionettenkoningen van de Balkan bij zich komen en dreigde hen te executeren. Vernederd, weigerde Manuel II Palaiologos nog verder schatting te betalen en sloot zich op in Constantinopel. Het begin van het Beleg van Constantinopel 1394-1402.
De Hongaarse koning Sigismund voelde zich bedreigd en ook hij riep uit tot een kruistocht. Wat volgde is de Slag bij Nicopolis (1396).
Balans : totale nederlaag voor de kruisvaarders en het Bulgaarse Rijk werd een deel van het Ottomaanse Rijk.
Terwijl Manuel II op diplomatieke rondreis was doorheen Europa, op zoek naar steun, viel Timoer Lenk Anatolië binnen. Bij de Slag bij Ankara (1402) werd sultan Bayezid I en zijn zoon Mustafa Çelebi gevangengenomen. Na zijn dood een jaar later, brak er een burgeroorlog uit in het Ottomaanse rijk, het Ottomaanse Interregnum. Tijdens het Ottomaanse Interregnum (1403-1413) gaf Manuel II zijn steun aan Mehmed I, de latere sultan,  waarna ze bondgenoten werden.
In 1415/1416 presenteerde zich een man aan het hof in Constantinopel en beweerde Mustafa Çelebi, de zoon van de voormalige sultan te zijn, die is kunnen ontsnappen uit het Tataarse gevangenschap. Dit werd formeel door (zijn broer) Mehmet I ontkend. Om zijn hachje te redden beloofde hij de teruggave van Roemelië als ze hem op de Ottomaanse troon zouden helpen. Keizer Manuel II, die een goede verstandhouding had met Mehmet I, wou de vrede niet op het spel zetten en verbande de man naar het eiland Limnos.
Toen Mehmet I in 1421 stierf, zocht de zoon van Manuel II, Johannes VIII Palaiologos toenadering tot de man en liet hem vrij op voorwaarde, dat hij zijn belofte zou nakomen. Wonder boven wonder slaagde hij erin, Adrianopel op zijn hand te krijgen. Met een leger stak hij de Bosporus over, daar werd hij door zijn troepen in de steek gelaten, gevat en opgeknoopt. De toorn van de nieuwe sultan Murat II was groot, het Beleg van Constantinopel (1422) en Thessaloníki.
Als Manuel II stierf in 1425, sloot sultan Murat II vrede met keizer Johannes VIII, mits betaling van schatting. Er zat behalve religie niet veel meer in de schatkist. Johannes VIII stuurde de bekwame aartsbisschop Bessarion van Nicea naar Rome om hulp. Na het Concilie van Ferrara-Florence (1438-1439), waar veel toegevingen werden gedaan, werd er opnieuw militaire steun beloofd. De man die de Balkan van de Turken zou bevrijden, was de ongeslagen veldheer Johannes Hunyadi. De Slag bij Varna (1444) en de Slag bij Kosovo (1448) waren een totale afgang voor de Latijnen. Bij het horen van het nieuws stierf Johannes VIII van ontreddering.
Een zekere Orban, een Hongaarse kanongieter deed de ronde bij de toenmalige grootmachten met zijn schets voor een nieuw super 
kanon. Constantijn XI van Byzantium, de nieuwe keizer had wel interesse, maar geen geld. Mehmet II, de nieuwe sultan greep de kans met beide handen. Hij liet een nieuw fort Rumeli Hisarı bouwen op een heuvel aan de Europese kant van Constantinopel, aan de andere kant van de Bosporus. Alles werd zorgvuldig in gereedheid gebracht voor het definitieve einde.
Toch bleef alles bij het oude, een herhaling van de herovering van de stad door de Grieks-Byzantijnen in 1261. Eerst probeerde hij Constantinopel in te nemen met geweld, daarna door een blunder bij het bewaken van de stad, slaagden de Ottomanen de stad op 29 mei 1453 te veroveren.
De volgende dag kwam het einde. Constantijn sneuvelde op de vestingwerken te midden zijn troepen. Na een korte maar verschrikkelijke slachting volgde de plundering van de stad. Mehmet liet de plundering echter vrij snel stoppen om de toekomst van zijn toekomstige hoofdstad te vrijwaren. Daarna deed de sultan zijn plechtige intrede in de Sint Sophia, alwaar de keizer de vorige avond nog de laatste sacramenten had ontvangen. Mehmet reed op een wit paard langs de oude hoofdweg naar de kathedraal van Constantinopel. Daar aangekomen steeg hij af en knielde op de grond.  Hierna betrad hij de Hagia Sophia en verklaarde hij de stad tot hoofdstad van zijn Turkse Rijk.
Aan het Romeinse Rijk kwam na 21 eeuwen een einde. Morea en het Keizerrijk Trebizonde hielden het nog een paar jaar vol (respectievelijk tot 1460 en 1461).
Nicolle, David, Constantinople 1453: The end of Byzantium, Osprey Publishing, 2000., ISBN 1-84176-091-9
Louis Bréhier, Vie et mort de Byzance, Éditions Albin Michel. L'évolution de l'humanité, Paris, 1946, ISBN 2-226-05719-6.
Marcellin Boule (Montsalvy, 1 januari 1861 - aldaar, 4 juli 1942) was een Franse paleontoloog, paleoantropoloog en geoloog.
Boule is vooral bekend geworden door zijn reconstructie van de oude man van La Chapelle-aux-Saints, van wie de resten in 1908 opgegraven waren als een van de eerste complete skeletten die werden gevonden van een Neanderthaler (korte tijd daarvoor vond de Zwitserse archeoloog Otto Hauser eveneens in de Dordogne de resten van de jongeling van Le Moustier). Daardoor kreeg de wetenschap meer zicht op hoe deze mensensoort eruit moet hebben gezien. Eerder gevonden resten van Neanderthalers waren niet zo compleet, waardoor men lange tijd slechts kon gissen naar diens vermoedelijk uiterlijk. Die eerste reconstructie door Boule heeft echter voor langere tijd het populaire doch onjuiste beeld bepaald dat heeft bestaan van deze prehistorische mens, als een soort primitieve woesteling, ofschoon die volgens de thans gangbare inzichten toch meer op de moderne mens moet hebben geleken dan diens reconstructie destijds toonde.
Boule, M. (1920) - Les hommes fossiles - Éléments de paléontologie humaine, Parijs, uitg. Masson et cie.
Moerman, Piet Op het spoor van de Neanderthalmens, uitg. De Boekerij, Baarn (1977) ISBN 90 225 0576 6 pp.89-93
Het meer van Sainte-Croix (Frans: Lac de Sainte-Croix) is een stuwmeer in Frankrijk, gelegen op de grens van de departementen Alpes-de-Haute-Provence en Var. Het meer is het op een na grootste stuwmeer van Frankrijk, enkel het Lac de Serre-Ponçon is groter.
Het meer bestaat sinds 1973. Het dorp Les Salles-sur-Verdon stond vroeger op de plaats waar nu het meer ligt. Het oude dorp werd bijna geheel platgewalst en 400 meter verder herbouwd.
Het meer van Sainte-Croix is de poort naar de Gorges du Verdon, de op een na grootste kloof ter wereld. Het meer is dan ook gericht op toeristen. Vooral vlak bij de toegang tot de Gorges worden veel kano's, kajakken, waterfietsen en motorbootjes verhuurd aan mensen die de kloof willen bezoeken.
Grote plaatsen in de buurt zijn Moustiers-Sainte-Marie en Riez. Ook aan het meer liggen enkele plaatsen, Les Salles-sur-Verdon, Bauduen, Sainte-Croix-du-Verdon. Er zijn 2 bruggen, de Pont de Galetas, nabij de Gorges du Verdon, en de Pont de Sainte-Croix, vlak bij de dam.
Een halve marathon is een atletiekwedstrijd over 21,0975 km (21,1 km), de helft van de gewone marathon over 42,195 km.Kenianen zijn op deze afstand dominant: 12 van de 15 snelste lopers ooit zijn afkomstig uit Kenia. Andere succesvolle lopers komen vaak uit andere Afrikaanse landen, zoals Ethiopië en Eritrea.
De halve marathon is geen olympische afstand, maar geldt als populaire wedstrijdafstand. Ervaren (marathon)atleten lopen deze wedstrijd soms als extra training. Vaak wordt de wedstrijd samen georganiseerd met een marathon.
Het wereldrecord bij de mannen is 58.18 en werd gelopen op 28 oktober 2018 in Valencia door Abraham Kiptum uit Kenia.
Bij de vrouwen was het wereldrecord van 1:04.52 sinds 1 april 2017 in handen van Joyciline Jepkosgei uit Kenia. Ze liep dit record bij de halve marathon van Praag. Op 22 oktober 2017 scherpte ze dit record aan tot 1:04.51 tijdens de halve marathon van Valencia.
De volgende wedstrijden zijn de snelste halve marathonwedstrijden wereldwijd (gebaseerd op de gemiddelde brutotijd van de tien snelste lopers):
59.23 - Halve marathon van Rome-Ostia (februari)Andere grote internationale wedstrijden met de halve marathon als hoofdafstand:
Bruno Johannes Bruins (Arnhem, 10 juli 1963) is een Nederlands politicus namens de VVD en bestuurder. Sinds 26 oktober 2017 is hij minister voor Medische Zorg in het kabinet-Rutte III.
Bruins studeerde rechten en bestuurskunde aan de Rijksuniversiteit Groningen, waar hij zitting nam in de Universiteitsraad namens de SOG. Hij was actief als secretaris van de JOVD Groningen.
Na gewerkt te hebben bij onder meer de vervoerbedrijven Westnederland en HTM Personenvervoer werd hij in augustus 2000 wethouder in Den Haag. Tussen 1994 en 2000 maakte Bruins deel uit van de gemeenteraad van Den Haag (in de periode 1998-2000 was hij fractievoorzitter). Vanaf 2000 was hij wethouder van Verkeer, Binnenstad en Beschermde Stadsgezichten. In 2004 werd hij ook locoburgemeester.
Na de gemeenteraadsverkiezingen van maart 2006 stapte hij uit de gemeentepolitiek van Den Haag, zoals hij al vóór de gemeenteraadsverkiezingen besloten had.
Juist toen hij op 29 juni 2006 Mark Rutte zou opvolgen als staatssecretaris van Onderwijs, Cultuur en Wetenschap kwam er een einde aan het kabinet-Balkenende II. Bruins is derhalve niet beëdigd als lid van dit kabinet.
Van 7 juli 2006 tot 22 februari 2007 was Bruins staatssecretaris van onderwijs van Onderwijs, Cultuur en Wetenschap in het derde kabinet-Balkenende. Dit kabinet werd op 22 november 2006 demissionair na verkiezingen voor de Tweede Kamer. Na het aantreden van het kabinet-Balkenende IV trad Bruins op 22 februari 2007 aan als waarnemend burgemeester van Leidschendam-Voorburg, totdat in november 2007 Hans van der Sluijs als burgemeester werd benoemd. 
In december 2007 werd Bruins op interim-basis directeur van het Rijks Opleidingsinstituut ROI. Sinds september 2008 was hij directeur van het vervoerbedrijf Connexxion
In 2011 was Bruins informateur bij de collegeonderhandelingen in Zuid-Holland.Bruins was van 1 januari 2012 tot 25 oktober 2017 voorzitter van de raad van bestuur van UWV.
Vanaf 26 oktober 2017 is Bruins minister voor Medische Zorg op het ministerie van Volksgezondheid, Welzijn en Sport in het kabinet-Rutte III. Als minister is Bruins onder andere belast met de portefeuilles geneeskundige zorg, de zorgverzekeringswet en zorgtoeslag, toezicht op het voedselkwaliteit, beroepen en opleidingen en arbeidsmarktbeleid voor de zorg, preventie, gezondheidsbescherming, kwaliteitsbeleid, medische biotechnologie, genees- en hulpmiddelen, drugsbeleid en het sportbeleid.
De Orde van Oranje-Nassau is een Nederlandse ridderorde die zes ridderlijke graden kent. Een benoeming in de orde wordt verleend wegens bijzondere verdiensten jegens de samenleving.
Van verdiensten is sprake indien iemand zich geruime tijd ten bate van de samenleving heeft ingespannen of anderen heeft gestimuleerd, of wanneer iemand één of meer opvallende prestaties heeft geleverd of werkzaamheden heeft verricht die voor de samenleving een bijzondere waarde hebben (artikel 2 van het Reglement op de Orde van de Nederlandse Leeuw en de Orde van Oranje-Nassau).
Het gaat bijvoorbeeld om maatschappelijk en cultureel vrijwilligerswerk. Het gaat dan niet alleen om bestuurders, maar ook om mensen die door hun inzet verenigingen draaiend houden en organisaties toegankelijk maken voor de samenleving. Militairen ontvangen de Orde van Oranje-Nassau "met de Zwaarden", wat inhoudt dat zij in plaats van een gouden of zilveren lauwerkrans een paar gekruiste zwaarden in de armen van het kruis dragen. Ook op de vroegere eremedailles werd de lauwerkrans door zwaarden vervangen.
In het kader van staatsbezoeken worden ook personen (buitenlanders) benoemd in de Orde van Oranje-Nassau. Een dergelijke benoeming is een uiting van waardering van het Nederlandse staatshoofd voor het staatshoofd van de vreemde mogendheid.
Vertrekkende ambassadeurs worden soms onderscheiden met het grootkruis van de Orde van Oranje-Nassau. In dat geval zijn er reciprociteitsafspraken gemaakt, inhoudende dat ook de vreemde mogendheid een vertrekkende Nederlandse ambassadeur een onderscheiding verleent.
De koning der Nederlanden is grootmeester van de orde. De regering laat zich bij het administreren van de orde bijstaan door de Kanselier van de Nederlandse Ridderorden en zijn Kanselarij der Nederlandse Orden. Anders dan de Militaire Willems-Orde en de Orde van de Nederlandse Leeuw heeft de Orde van Oranje-Nassau nooit een eigen kanselier of kanselarij gekend. Er is ook nooit een eigen kapittel geweest.
Ridder Grootkruis: Het ordeteken aan een grootlint over de rechterschouder alsmede een achtpuntige zilveren ster.
Grootofficier: Het ordeteken aan een halslint (bij mannen) of strik (bij vrouwen), alsmede een vierpuntige zilveren ster in de vorm van een ruitvormige plaque.
Lid: Een iets kleiner ordeteken aan een lint of strik.Het ordeteken van de vier hoogste graden is uitgevoerd in verguld zilver, dat van de vijfde en zesde is uitgevoerd in zilver.
Het lint is oranje tussen twee strepen van Nassaus blauw, de kleuren gescheiden door een smalle witte streep.
De Orde van Oranje-Nassau is op 4 april 1892 ingesteld onder koningin-regentes Emma. In 1891 was namelijk de personele unie tussen Luxemburg en Nederland verbroken. Er waren, behalve de exclusieve Orde van de Nederlandse Leeuw, in Nederland geen onderscheidingen die de regering voor minder belangrijke verdiensten kon verlenen, maar vóór die tijd had de koning de mogelijkheid om ook in Nederland, zij het in zijn hoedanigheid van Groothertog van Luxemburg, de Luxemburgse Orde van de Eikenkroon toe te kennen. De onderscheidingen van deze orde werden zo vaak aan Nederlanders toegekend dat men in het buitenland wel over een Nederlandse orde sprak. Toen Luxemburg een eigen dynastie kreeg, bestond die mogelijkheid niet meer, en daarom stelde koningin Emma, handelend voor haar minderjarige dochter Wilhelmina, een nieuwe Nederlandse ridderorde in. Het Nederlandse decoratiestelsel bestond dan in de dagelijkse praktijk weer uit twee orden.
De voorbereiding van het door de Nederlandse grondwet voor ordestichtingen vereiste wetsvoorstel heeft veel moeite gekost.
De vele leden van de buitenlandse deputaties bij de begrafenis van Willem III rekenden, naar het gebruik van die tijd, allen op een passende onderscheiding ter herinnering aan hun aanwezigheid. De Nederlandse regering kon met dat gebruik niet breken zonder veel kwaad bloed te zetten.
De enige beschikbare Nederlandse onderscheiding bood geen mogelijkheid om in een door rangen en standen geobsedeerde maatschappij de prinsen, edellieden, grootofficieren, adjudanten, vleugeladjudanten en ambtelijke vertegenwoordigers de onderscheiding te verlenen waar zij recht op meenden te hebben. Zo zouden de adjudanten terecht bezwaar hebben gemaakt wanneer zij net als de lager in aanzien staande vleugeladjudanten het ridderkruis van de Orde van de Nederlandse Leeuw hadden ontvangen. Voor de vleugeladjudanten zou dat gouden kruis een te hoge eer zijn omdat men in het geldende protocol het ridderkruis van de Orde van de Nederlandse Leeuw als een officierskruis was gaan beschouwen. Het commandeurskruis was in veler ogen het equivalent van een Grootofficier.
Ter vergelijking: Pruisen bezat op dat moment de Orde van de Zwarte Adelaar, de Orde van de Rode Adelaar, de Hohenzollernorde en de Kroonorde. Dat leverde de Pruisische protocolchef 19 onderscheidingen op waarmee aan alle diplomatieke gevoeligheden en nuances kon worden tegemoetgekomen.
De Nederlandse regering zag af van de mogelijkheid om, in plaats van ordetekens, dasspelden en portretten in fraaie lijsten uit te reiken. Om de forse aderlating van de voorraad onderscheidingstekens in de Kanselarij van de Orde van de Nederlandse Leeuw weer aan te vullen bestelde men in 1891 13 grootkruisen en sterren en 26 commandeurskruisen met bijbehorende borstster. De onvoorziene uitgave van 4760,-- (in 2012 zou dat 17 479.78 euro zijn geweest) maakte een begrotingswijziging noodzakelijk.
De leden van de Tweede Kamer toonden zich ongerust over de exclusiviteit van de Orde van de Nederlandse Leeuw en zij vroegen zich af wie ten tijde van de begrafenis waren benoemd. De Kamer kreeg inzage in de lijst van gedecoreerden. Volgens de rapporteurs werden bij de behandeling van het tweede hoofdstuk van de rijksbegroting voor het fiscale jaar 1891/1892 in februari 1891 drie verschillende stromingen in de Tweede Kamer opgemerkt:
Kamerleden die de Orde van de Nederlandse Leeuw met twee of drie extra graden wilden uitbreiden.Het eerste standpunt was in de ogen van een aantal sprekers, maar ook in de ogen van minister van Financiën jhr. mr. K.A. Godin de Beaufort staatsrechtelijk niet zuiver. De bezwaren kwamen ten tijde van de instelling van de Huisorde van Oranje in 1900 weer uitgebreid aan de orde. De derde mogelijkheid was in 1883 door het kabinet-Heemskerk Azn. in een wetsvoorstel voorgelegd, maar toen hadden de Kamers daar niets van willen weten.
In het daaropvolgende Kamerdebat aan de overzijde van het Binnenhof wezen de leden van de Eerste Kamer op de wenselijkheid van het instellen van een huisorde of een nieuwe staatsorde.
Jhr. mr. J.B.A.J.M. Verheyen pleitte in het debat op 8 februari 1891 voor de instelling van een "Oranje-Orde". Door deze instelling zou de exclusiviteit van de Orde van de Nederlandse Leeuw bewaard blijven.
Bij het bezoek van de Duitse keizer Wilhelm II op 1 juli 1891 was er nog geen nieuwe decoratie beschikbaar en daarom werden voor jongere heren in het gevolg van de bezoekende vorst manchetknopen en dasspelden besteld. Zo kon het aantal onderscheidingen worden beperkt.
In een ingezonden brief in de NRC pleitte de secretaris van het Ethnografisch Museum, Mr. L. Serrurier, voor de instelling van een "Oranje-Nassau Orde". Hij dacht daarbij aan het belonen van giften en schenkingen aan musea en verzamelingen en ging in zijn debat voorbij aan de al bestaande, maar niet-draagbare, Museummedaille.
De regering was al gewonnen voor het idee van een nieuwe staatsorde met de in het internationale diplomatieke gebruik benodigde vijf graden. Het ontwerp van de eretekens werd door de indertijd voor kunst verantwoordelijke ambtenaar jhr. Victor de Stuers, de bij dergelijke kwesties steeds geraadpleegde referendaris voor Kunsten en Wetenschappen in het ministerie van Binnenlandse Zaken, overgelaten aan de architect Pierre Cuypers. De architect kwam met enige weinig geïnspireerde ontwerptekeningen. Terwijl in het buitenland onder invloed van de jugendstil fraaie en modieuze nieuwe sterren werden ingevoerd ontbrak aan het ontwerp voor wat het versiersel van de Orde van Oranje-Nassau zou worden iedere originaliteit. De kleurencombinatie nassaublauw, wit en oranje die in het email van de versierselen en het lint gevonden wordt, was al veel gebruikt bij Nederlandse onderscheidingen.
Het wetsvoorstel leek sterk op dat waarmee in 1815 de Orde van de Nederlandse Leeuw was ingevoerd. Men zag in eerste instantie af van een mogelijke lagere graad als Broeder en ook in medailles was niet voorzien terwijl de te vervangen Orde van de Eikenkroon wel drie medailles kent. De medailles waren weinig gebruikt en speelden in Nederland geen rol in het decoratiestelsel dat aan de verdiensten van lager geplaatsten en mensen die handarbeid verrichtten voorbij ging.
Het ontwerp bevatte geen zwaardbepaling. Op een onbekend moment werd de bepaling dat de Orde van Oranje-Nassau ook "met de Zwaarden" zou worden verleend schriftelijk in de marge van het voorstel toegevoegd.
De regering verdedigde de instelling met een verwijzing naar de sinds 1815 ontstane praktijk. Door reciprociteit en door de enorm veranderde decoratiestelsel waarin de behoefte aan onderscheidingen "oneindig veel zeldzamer dan thans" was geweest bestond duidelijk behoefte aan een nieuwe ridderorde met vijf graden. De late 19e eeuw beleefde de hoogconjunctuur van de ridderorden en ambtenaren, politici, militairen en diplomaten rekenden bij bijzondere gelegenheden en bij jubilea op een decoratie.
Er kwam ook steeds meer oog voor de verdiensten van de steeds machtiger wordende bourgeoisie. Dat een ambachtsman of arbeider in een ridderorde werd opgenomen was nog ondenkbaar maar de regeringen kregen steeds meer oog voor de verdiensten van de lager geplaatsten in de maatschappij en de noodzaak ook die verdiensten met medailles te kunnen belonen.
In die laatste behoefte voorzag het bij de Tweede Kamer ingediende Ontwerp van Wet op de Instelling van de Orde van Oranje-Nassau niet.
Zoals in de Grondwet wordt voorgeschreven werd het ontwerp van wet door de Raad van State van een advies voorzien. Dit advies werd indertijd niet openbaar gemaakt maar sinds de archieven over de regering van koningin Wilhelmina zijn opengesteld weten we dat de Raad niet enthousiast was over de nieuwe tweede staatsorde. Graaf van Zuylen van Nijevelt was sceptisch en verklaarde dat hij geen behoefte aan een dergelijke orde zag. De staatsraden vonden de instelling bedenkelijk.
Zij wezen er op dat de nieuwe orde "door dezelfde ministers voor dezelfde verdiensten zou worden toegekend als de Orde van de Nederlandse Leeuw". Aan de criteria voor toekenning was "verdienste voor handel en nijverheid" toegevoegd maar het honoreren van verdiensten op dat vlak was in de Orde van de Nederlandse Leeuw vanaf het begin "niet uitgesloten" en de praktijk leerde dat de oudere staatsorde daar ook voor werd gebruikt. De naam beviel de staatsraden al evenmin. Dat de naam van het "aloud en roemruchtig vorstenhuis Oranje-Nassau" aan een orde van het tweede garnituur werd verbonden was in hun ogen misplaatst. Ook de beschrijving van de ordetekenen viel niet bij alle staatsraden in goede aarde. Een aantal staatsraden wenste een orde te zien die het "bevorderen van de vokswelvaart en het doen van uitvindingen" beloonde. De nieuwe orde moest volgens de Raad van State náást de Orde van de Nederlandse Leeuw staan en wanneer dat niet het geval was, dan was "Wilhelminaorde" een betere naam dan Orde van Oranje-Nassau, een naam die de dynastie met de nieuwe orde verbond.
De regering heeft naar aanleiding van het advies het ontwerp van wet en de voorbereide memorie van toelichting gewijzigd.
Bij een stemming over het advies staakten op 18 en op 25 augustus de stemmen. Na wat wijzigingen kon de Raad van State op 8 september tot een door de meerderheid gedragen advies komen.
Een niet door de Raad van State gesuggereerde wijziging was het instellen van medailles in goud, zilver en brons die met de orde zouden worden verbonden.
Een Wetsvoorstel de instelling van de Orde van Oranje-Nassau werd eind 1891 bij de Tweede Kamer ingediend. Wetsvoorstel en memorie waren door de ministerraad nog gewijzigd. Men had de opmerkingen van de Raad van State in de teksten verwerkt maar de regering vond het niet nodig om opnieuw advies in te winnen.
De instelling van een orde viel ook in de Staten-Generaal niet bijzonder goed. De sociaaldemocraten maakten bezwaar tegen orden als instituut en de zwaardbepaling stuitte op veel kritiek. De wet werd desondanks aangenomen. De stemverdeling was 52 tegen 48 stemmen in de Kamer die indertijd honderd leden telde. De Eerste Kamer ging in grote meerderheid akkoord. In de eerste jaren was de relatie tussen de Orde van de Nederlandse Leeuw en de Orde van Oranje-Nassau onduidelijk. Men kon het over de functionele verschillen niet eens worden.
De Tweede Kamer had veel bezwaren tegen de zwaardbepaling. Dat men deze onderscheiding voor verdienste "met de Zwaarden" zou ontvangen terwijl de verdienste niet specifiek in oorlogstijd was betoond, werd door de Kamerleden niet begrepen. De bepaling over de kruisen, sterren en medailles met die met zwaarden werden versierd verdeelt de orde, in ieder geval in de ogen van d'Artillac Brill niet in twee klassen of afdelingen. Daarvan is in de wet immers geen sprake. Tijdens het Kamerdebat staken enige Kamerleden de draak met de zwaardbepaling door voor een "kruis met twee gekruiste pennen" voor schrijvers (een rang bij de overheid) te pleiten.
Ondanks de versierselen met zwaarden wordt de Orde van Oranje-Nassau door in ieder geval J.A. van Zelm van Eldik niet tot de militaire orden gerekend. Hij ziet de orde als een algemene orde van verdienste.In de eerste jaren van de orde kwam het voor dat een Ridder in de Orde van de Nederlandse Leeuw na enige tijd ook met het officierskruis in de Orde van Oranje-Nassau werd gedecoreerd. Van een hiërarchie waarin de Orde van Oranje-Nassau lager zou staan dan de Orde van de Nederlandse Leeuw was geen sprake.Uiteindelijk ontstond, in strijd met de bedoeling, een praktijk waarbij de Orde van de Nederlandse Leeuw "hoger" was dan de Orde van Oranje-Nassau. Men moest Officier in de Orde van Oranje-Nassau zijn om tot Ridder in de Orde van de Nederlandse Leeuw te worden benoemd. De ministers en Eerste en Tweede Kamerleden konden al snel op een "Leeuw" rekenen wanneer zij een ambtstermijn of twaalf jaren in de Kamer hadden volgemaakt.
De Kamers hebben al sinds de 19e eeuw geregeld over de ridderorden gediscussieerd en er is in 1963 ook een adviescommissie, de commissie-Houben geweest wier adviezen in een diepe la beland zijn. Van hervormingen kwam ondanks de bezwaren uit samenleving en politiek een eeuw lang niets terecht. De twee civiele orden waren verambtelijkt omdat vooral ambtelijke jubilea beloond werden, overdreven hiërarchisch, onvoldoende toegankelijk voor mensen die in het zakenleven verdienstelijk waren en slecht georganiseerd omdat het in de wet voorziene kapittel nooit was benoemd. De sociaaldemocraten vonden dat verdienstelijke arbeiders en werklieden systematisch werden achtergesteld.
Tegen een zwaardbepaling werd in de Tweede Kamer veel bezwaar gemaakt. De Raad van State heeft deze bepaling tijdens de voorgeschreven advisering niet onder ogen gekregen. Nederland kende een dergelijk gebruik niet en het invoeren kan worden geweten aan de sterke Duitse en Pruisische invloeden in het Nederland van die tijd. Van Zelm van Eldik wijst erop dat de Orde van Oranje-Nassau niet zoals andere orden zoals de Orde van het Britse Rijk twee divisies of afdelingen kent. Sommige kruisen, sterren, plaques en Ere-medailles van de Orde van Oranje-Nassau dragen zwaarden en andere doen dat niet. De ene onderscheiding is daardoor ook niet hoger of voornamer dan de andere. Wanneer een persoon die als militair een ridderkruis "met de zwaarden" ontving na een loopbaan in het burgerbestaan wordt bevorderd dan ontvangt hij of zij een officierskruis met de gebruikelijke lauwerkrans. Het ridderkruis moet dan worden teruggestuurd want men draagt geen twee kruisen van de Orde van Oranje-Nassau.
Bij bevordering is er ook geen voorziening voor een kruis "Met Zwaarden aan de ring" zoals in Duitsland gebruikelijk was.
Voor de Koninklijke Marine werd geen versiersel met ankers ingesteld en ook voor de veel later ingestelde luchtmacht was er geen versiersel met vleugels.
Van Zelm van Eldik noemt het gegroeide gebruik om in bijvoorbeeld overlijdensadvertenties te spreken van een "Ridder in de Orde van Oranje-Nassau met de Zwaarden" minder juist. Hij stelt dat de zwaarden een toevoeging aan het versiersel zijn en daarom niet of in ieder geval niet met een hoofdletter moeten worden vermeld.
Ook de drie Eremedailles verbonden aan de Orde van Oranje-Nassau werden met zwaarden uitgereikt. Deze medailles werden vooral aan onderofficieren uitgereikt omdat de officieren al snel gerechtigd werden geacht om ten minste een ridderkruis te ontvangen.
De versierselen zijn sinds de instelling van de orde niet veranderd. Alleen de tijdens de Tweede Wereldoorlog voor de Nederlandse regering in ballingschap in Portugal vervaardigde versierselen wijken iets van de standaard van de Rijksmunt in Utrecht af. De Portugese plaque van een grootofficier is iets sierlijker van vorm dan de vrijwel rechthoekige Nederlandse plaque.
De in opdracht van de Nederlandse regering door een bedrijf in Portugal vervaardigde versierselen waren overigens van slechte kwaliteit. Dat gold niet voor de door de bekende fabrikant van medailles en ordetekenen Spink&sons in Londen geslagen medailles (voor zover bekend alle "met de zwaarden") die opvallen door hun vakmanschap en hun iets grotere diameter.
Voor de nieuwe orde moesten stempels worden vervaardigd die overeenkwamen met de modellen die op de kanselarij worden bewaard. Er zijn meerdere fabrikanten geweest en de medailles werden door de Rijksmunt in Utrecht geslagen en geassembleerd.
De linten worden van zijde geweven. Vroeger had deze zijde een fraai moiré-effect, tegenwoordig is het lint dof en glanst het niet meer.
De praktijk van het uitreiken van de drie Eremedailles heeft steeds veel misverstanden en vaak ook verontwaardiging opgeleverd. De regering heeft steeds staande gehouden dat de werkkring en het belang van die werkkring bepaalde of men een ridderkruis of een zilveren medaille zou ontvangen. De gouden Ere-medaille was blijkens de officiële correspondentie een hoge onderscheiding die voor bijzondere prestaties werd toegekend. Een jubileum zonder dat van bijzondere verdienste sprake was, zou een zilveren ere-medaille opleveren.
De achtergrond van de problemen was het onvermogen van de Haagse bureaucratie om de waarde van de maatschappelijke verdienste van personen die geen militaire rang of ambtelijke schaal bekleden, in te schatten. Bij de ambtenaren en militairen maakten de rangen en schalen het decoratiebeleid overzichtelijk. Bij burgers was het inschatten van positie en verantwoordelijkheid veel lastiger. De ambtenarij had weinig oog of waardering voor de zakenwereld.
Dat leidde ertoe dat men bij voordrachten in sommige gevallen ook het jaarsalaris van de beoogde decorandus vermeldde. Zo moest duidelijk worden gemaakt hoe belangrijk iemand in het bedrijf was. Een directeur mocht op basis van zijn functieomschrijving rekenen op een ridderkruis, maar een procuratiehouder, met name bij een groot bedrijf in feite vaak een directiefunctie, kwam niet automatisch voor deze rang in aanmerking. Toen in Amsterdam een lid van de vooraanstaande familie Boissevain na het langdurig vervullen van een ondergeschikte functie voor een koninklijke onderscheiding werd voorgedragen, werd hij, omdat hij "een Boissevain" was, toch geridderd.
Burgemeesters, gouverneurs en commissarissen der koningin hebben veel met de Haagse bureaus gecorrespondeerd om misverstanden over de rang, het maatschappelijk aanzien van decorandussen toe te lichten. Soms begreep de Haagse ambtenarij de verhoudingen niet en het is voorgekomen dat boze en teleurgestelde jubilarissen hun feest bedorven zagen door een teleurstellend lage onderscheiding in de vorm van een Ere-medaille. Soms werd het aanstootgevende lintje met het diploma en een brief vol bittere woorden retour gezonden aan de koningin. Het is ook voorgekomen dat in de pers afkeurende commentaren op een onderscheiding met een Ere-medaille verschenen.
Behalve bij de procuratiehouders waren er vaak problemen met het op juiste waarde schatten van de verdiensten en de maatschappelijke positie (ook al deed die er zogenaamd niet toe) van vroedvrouwen en (hoofd)verpleegsters. De eerste professionele hoofdverpleegsters waren soms dames uit aanzienlijke families. Men kon hun met het oog op hun familie geen ere-medaille geven. De vroedvrouwen deden zwaar en zeer verantwoordelijk werk, maar de Haagse ambtenaren vonden het moeilijk denkbaar om hun, net als een arts, een ridderkruis te verlenen.
Dat een gouden Eremedaille in een dergelijk geval een met het ridderkruis in de Orde van Oranje-Nassau gelijkwaardige en bijzondere onderscheiding was werd door de regering benadrukt maar het werd in de maatschappij anders beleefd. Dat kwam doordat de regering en de verantwoordelijke ambtenaren met twee maten hebben gemeten. Een verdienstelijk officier in het leger kon na 1900 bij decoratie op een ridderkruis (met de zwaarden) rekenen en een sergeant met veel dienstjaren kreeg standaard een Eremedaille (met de zwaarden) in goud.
De verhouding op de bureaus van de overheid waren langs dezelfde strekke lijnen getrokken. Zo is te verklaren dat de burgerij een ere-medaille, ook die in goud, als een mindere onderscheiding is gaan zien.De bron van de problemen met de Ere-medailles is geweest dat de ministeries een puntenstelsel hadden ingevoerd. Dat puntenstelsel, ieder ministerie beschikte over een op voorhand vastgesteld aantal punten, was als volgt:
Dit puntenstelsel werkte in de hand dat de ambtenarij in de selectie voor meerdere "puntenvrije" gouden medailles koos om op deze wijze meer kruisen in de eigen ambtelijke kring te kunnen uitreiken. Sommige ministeries (Financiën en Buitenlandse Zaken) hadden om organisatorische of protocollaire redenen meer officiers- en ridderkruisen nodig dan andere ministeries.
De dragers van de Eremedaille werden niet opgenomen in de Orde. Ook dat werd als een vorm van achterstelling gevoeld. Sinds 1996 worden de Eremedailles niet meer uitgereikt.
De regering benadrukte ten tijde van de instelling dat de Orde van de Nederlandse Leeuw en de Orde van Oranje-Nassau gelijkwaardig waren. Omdat de maatschappelijke verdiensten waarvoor de orden waren bestemd niet werden gedefinieerd of gescheiden ontstond hierover verwarring. In het eerste decennium van haar bestaan werden de officierskruisen van de Orde van Oranje-Nassau soms toegekend aan iemand die al Ridder in de Orde van de Nederlandse Leeuw was. Ook bij ridderkruisen kwam dat voor, éérst de Orde van de Nederlandse Leeuw, dan die van de Orde van Oranje-Nassau.
Koningin-regentes Emma bepaalde na enige onenigheid over voordrachten van luitenants-ter-zee die voor het ridderkruis van de Orde van de Nederlandse Leeuw werden voorgedragen dat zij het ridderkruis van de Orde van de Nederlandse Leeuw in het vervolg gereserveerd wenste te zien voor vlagofficieren (Schouten bij Nacht en admiraals) van de Koninklijke Marine en opperofficieren (generaals) van de Landmacht.
In de daaropvolgende jaren werd al snel aangenomen dat Ridder in de Orde van de Nederlandse Leeuw "hoger" was dan Officier of Ridder in de Orde van Oranje-Nassau. De Orde van Oranje-Nassau als geheel werd als lager in rang en minder prestigieus gezien dan de Nederlandse Leeuw. De gemakkelijk herkenbare blauw met gouden strikjes werden vanaf dat moment gezien op de revers van het establishment. Oud bewindslieden, hoogleraren, burgemeesters van de grootste steden, geneesheren-directeur, bestuurders van multinationals, hoge ambtenaren en magistraten en een enkele kunstenaar die bij de regering in de gratie was droegen de Orde van de Nederlandse Leeuw.
Het met succes voordragen van een schrijver kostte zoveel moeite en overredingskracht dat Louis Couperus ooit verzuchtte: "De volgende keer dat ik iemand een Leeuw wil bezorgen ga ik er zelf een schieten". Ook Louis Couperus' eigen onderscheiding had in 1923 veel voeten in de aarde.
Het grootkruis werd vaak verleend. Het werd bij staatsbezoeken aan ministers en personen van een vergelijkbare rang, die de titel "Excellentie" dragen, verleend. Ook de familieleden van een bevriende koning of koningin werden vaak Ridder-Grootkruis in de Orde van Oranje-Nassau. Onder deze Ridders-Grootkruis vindt men prins Charles, prins Filip van België en de kinderen van de Spaanse en Scandinavische vorsten.
Ambassadeurs die langer dan een jaar in 's-Gravenhage waren geaccrediteerd ontvangen altijd het grootkruis op voorwaarde van reciprociteit; dat houdt in het protocol in dat hùn land de scheidende Nederlandse ambassadeur ook zal onderscheiden.
Terwijl het commandeurskruis van de Orde van de Nederlandse Leeuw altijd een zeldzame onderscheiding is geweest werden er relatief veel grootofficieren en commandeurs in de Orde van Oranje-Nassau benoemd. Op staatsbezoeken was het de passende onderscheiding voor staatssecretarissen en bijvoorbeeld generaals-majoor. Ook burgemeesters van grote tijdens het staatsbezoek bezochte steden werden vaak grootofficier.
In de eerste jaren van het bestaan van de Orde van Oranje-Nassau kwam het nog geregeld voor een Ridder in de Orde van de Nederlandse Leeuw werd bevorderd tot Commandeur in die orde zonder Officier of Commandeur in de Orde van Oranje-Nassau te zijn geweest. Later kwam dat vrijwel niet meer voor.
De rang van commandeur in de Orde van Oranje-Nassau werd en wordt tijdens staatsbezoeken aan het hogere kader van bestuur en krijgsmacht uitgereikt.
Het is gebruikelijk om (honorair) consuls bij jubilea tot Officier in de Orde van Oranje-Nassau te benoemen.
De Orde van Oranje-Nassau was sinds de stichting de belangrijkste, want meest verleende, Nederlandse ridderorde. Toch heeft van de Nederlandse koninginnen alleen koningin Emma de ster en het lint ooit gedragen. Er zijn geen officiële portretten van de regerende koninginnen Wilhelmina, Juliana en Beatrix, zij waren of zijn alle drie ambtshalve Grootmeesteres van de Orde van Oranje-Nassau, met ster of lint bekend. Koningin Emma droeg als regentes de versierselen van de Nederlandse orden maar zelf bezat ze deze orden niet. Na haar troonsbestijging heeft koningin Wilhelmina haar moeder tot Ridder Grootkruis in de Orde van de Nederlandse Leeuw en de Orde van Oranje-Nassau benoemd. Na koningin Emma werd geen van de leden van de koninklijke familie in de Orde van Oranje-Nassau opgenomen.
In 1945 werden veel hogere onderscheidingen in deze orde uitgereikt aan geallieerde militairen en bestuurders. De regering bracht op deze wijze haar dank voor de vele diensten in de periode van bezetting en ballingschap en de dank aan de geallieerde militairen tot uitdrukking.
Het aantal benoemingen in de orde is sinds de instelling steeds blijven stijgen tot in 1971 een record van benoemingen werd opgetekend. Dat hing samen met de vele direct na de bevrijding ingestelde verenigingen en opgerichte bedrijven en de vele daarmee samenhangende jubilea.
De wettelijke regeling die bij de instelling werd ingevoerd hield in dat wie tot een onherroepelijke gevangenisstraf werd veroordeeld niet langer waardig werd bevonden om een ridder in de Orde van Oranje-Nassau te zijn. Dit hield in dat deze regeling niet gold voor de dragers van de Ere-medailles.
Uitgangspunt was de vooroorlogse regeling die al in Londen met passages was uitgebreid. Men zou de zuiverheid en de eer van de Orde van Oranje-Nassau herstellen. In principe stelde men aan de hogere graden in de orde op het gebied van trouw, integriteit en vaderlandsliefde hogere eisen dan aan de ridders.
De rechters hebben tijdens de bijzondere rechtspleging na de oorlog in Nederland en in de koloniën ruim 13.750 personen wegens delicten zoals landverraad of hulp aan de vijand veroordeeld. Het ging om bestuurders die de nationaalsocialistische beginselen onderschreven, economische collaborateurs, mensenjagers, mishandelaars, moordenaars, de NSB-top, politiefunctionarissen, propagandisten, verraders en wapendragers waarmee in de eerste plaats de Nederlanders die dienst in de Waffen-SS namen worden bedoeld. Bij een veroordeling werden zij automatisch geroyeerd als ridder.
Van de geboden mogelijkheid tot het royeren van inmiddels overledenen is geen gebruik gemaakt. Ook buitenlanders werden, vooral om praktische en diplomatieke redenen niet geroyeerd. Zij waren ook moeilijk op te sporen en een aantal ambassades werkte aan de zuivering van de orde niet mee.
Toch bleven er nog veel min of meer "foute" Nederlanders over. Om diegenen die niet waardig waren om een Nederlandse ridderorde te dragen werden de drie orden gezuiverd door speciale tribunalen die uit ridders in de desbetreffende orde bestonden.
De zuivering van de Orde van Oranje-Nassau betekende dat na rijp beraad en een gelegenheid tot verweer honderd ridders van verschillende rangen uit de orde werden gezet. Deze ontzetting was geen straf, al werd ze wel zo gevoeld, er was geen beroep mogelijk. Om het niet erger te maken dan het al was werden de ontzettingen onopvallend in de Staatscourant gepubliceerd. De pers maakte van de ontzettingen, met name van die van oud-premier De Geer, veel werk. Er werd over gediscussieerd en er verschenen ingezonden brieven over deze kwesties.
Pas in 1996 kwam er een democratisering, nog voorbereid door minister van Binnenlandse Zaken Ien Dales.
Tot 1996 bestond de orde uit vijf graden en waren er aan de orde Eremedailles in goud, zilver en brons verbonden. Sedert de lintjesregen van 1996 bestaat de orde uit zes graden en worden de eremedailles niet meer uitgereikt. Daarvoor in de plaats kwam het 'lidmaatschap' in de Orde van Oranje-Nassau. Bijzondere verdiensten zijn weer meer een criterium geworden voor de toekenning.
Over de hervorming is tientallen jaren gestreden. Uiteindelijk werd voor een compromis gekozen waarin het decoratiestelsel minder door - vooral ambtelijke- dienstjaren en niet door sociale verschillen werd gedomineerd. Bij de nieuwe klasse van Ridder der VIe Klasse of Lid in de Orde van Oranje-Nassau was de regering zeer duidelijk in haar opvatting dat deze gedecoreerden deel uit gingen maken van de Orde van Oranje-Nassau. Suggesties van Kamerleden om in plaats van een lidmaatschap in het vervolg een kruis uit te reiken werd door de ministers van de hand gewezen. Dergelijke amendementen vonden onvoldoende steun in de Tweede Kamer.
Ook de term "Lid" stuitte op bezwaren. De regering wees alternatieven van de hand omdat men beslist wilde benadrukken dat ook de dragers van de VIe Klasse lid van de Orde van Oranje-Nassau zijn.
Bij de Grootofficier stelt de Kanselarij dat een benoeming "soms plaatsvindt bij bevordering in de Orde van Oranje-Nassau". De decorandus moet dan eerst Commandeur zijn geweest.
Bij de Commandeur vermeldt de Kanselarij dat "slechts enkele personen worden benoemd in deze graad, bijvoorbeeld voor bijzondere verdiensten met een mondiale uitstraling".
Bij de benoeming tot Officier vermeldt de Kanselarij dat "bedrijfsmatige en maatschappelijke verdiensten op internationaal niveau een rol spelen".
Bij de Ridder in de Orde van Oranje-Nassau noemt de Kanselarij "sporters met Olympische successen" als voorbeeld van een reden om iemand in deze graad te benoemen. Vóór 2012 werden succesvolle olympische atleten vaak tot Ridder in de Orde van de Nederlandse Leeuw benoemd.
Bij de VIe graad, de Ridder der VIe Klasse of Lid in de Orde van Oranje-Nassau, is volgens de Kanselarij sprake van decoratie op basis van vrijwillige verdiensten.
De verguld zilveren of zilveren versierselen zijn niet bijzonder kostbaar. Nabestaanden mogen voor een vastgestelde borgsom in het bezit van de versierselen blijven.
Voor de versierselen van een Ridder Grootkruis in de Orde van Oranje-Nassau betaalt men 2147 euro, een Grootofficier in de Orde van Oranje-Nassau 2015 euro, een Commandeur in de Orde van Oranje-Nassau 703 euro, een Officier in de Orde van Oranje-Nassau 372 euro, een Ridder in de Orde van Oranje-Nassau 348 euro en een Lid in de Orde van Oranje-Nassau 252 euro.
Ook de Eremedaille moet nog steeds worden teruggestuurd na bevordering of overlijden. Een Eremedaille verbonden aan de Orde van Oranje-Nassau in goud komt op een borgsom van 58 euro, de Eremedaille verbonden aan de Orde van Oranje-Nassau in zilver op 46 euro en de Eremedaille verbonden aan de Orde van Oranje-Nassau in brons op 40 euro.De Nederlandse koninklijke onderscheidingen (dat wil zeggen de uitreikversierselen) worden door de regering in bruikleen gegeven. De versierselen moeten na een bevordering, een gerechtelijk vonnis of overlijden worden teruggegeven aan de Kanselarij der Nederlandse Orden in Den Haag.
In geval van diefstal of vermissing dient de drager een politieverklaring te zenden aan de Kanselier der Nederlandse Orden. De Kanselier zal vragen om een borgsombedrag te storten, waarna een vervangend versiersel wordt toegezonden.
De teruggaveplicht geldt ook voor vreemdelingen, maar niet iedereen houdt zich daaraan. De grootkruisen en sterren van oud-ambassadeurs worden geregeld op veilingen aangeboden. De handel in de versierselen van de Orde van Oranje-Nassau is niet verboden.
J.A. van Zelm van Eldik, Ons grondwetsartikel regelende de instelling van Ridderorden en de ontwikkelingsgang van de Nederlandse Orden in de 19e en 20e eeuw, 's-Gravenhage, 1985
Kees Bruin, Een hele eer, 200 jaar onderscheidingen in Nederland, W Books, 2015, ISBN 978-94-625-8112-8
De hangmatspinnen of baldakijnspinnen (Linyphiidae) zijn een familie van spinnen die de naam danken aan de hangmat-achtige webben die ze maken.
Het is de op één na grootste spinnenfamilie met ongeveer 4400 soorten waarvan er 300 in het noordwesten van Europa voorkomen (alleen de familie van de springspinnen is groter). Ze zijn 3-15 mm groot als ze volwassen zijn, en behoren niet tot de grootste spinnen. Hangmatspinnen worden ook wel dwergspinnen genoemd omdat veel soorten onooglijk klein blijven en slechts enkele millimeters bereiken. Hierdoor zijn ze moeilijk te bestuderen en worden veel oorspronkelijk tot deze familie gerekende spinnen tegenwoordig tot andere families gerekend, en vice versa.
Deze spinnen hebben forse cheliferen met scherpe tanden. Ze hebben poten, die met stevige borstels zijn bezet. Bij sommige soorten bevinden zich uitsteeksels op de kop, waarop zich de ogen bevinden.
Hangmatspinnen jagen niet maar maken een hangmat-achtig web waar ze ondersteboven onder hangen, of in een aan het web verbonden holletje, wachtend tot een prooidier in het web belandt. Als de spin de trillingen voelt komt hij snel in beweging en bijt de prooi van onderen door het web heen. Kleinere dieren als mieren kunnen soms nog wegkomen maar zwaardere dieren als kevers of vliegen zijn verloren. Nadat de prooi uitgeschakeld is trekt de spin de prooi meestal door het web heen.
Er zijn ook spinnen die boven op het hangmat-achtige web zitten, deze behoren tot andere families zoals de trechterspinnen of de kogelspinnen.
Hangmatspinnen kunnen natuurlijk niet vliegen, maar toch worden ze hoog in de lucht aangetroffen, zwevend aan een lange draad (ballooning). Dit komt bij wel meer spinnenfamilies voor, maar alleen bij zeer jonge en lichte spinnetjes die net het nest hebben verlaten; zie ook herfstdraad. Hangmatspinnen gebruiken hetzelfde trucje ook als volwassen spin, omdat ze zo klein en licht zijn. Dit zweven doen ze door een draad te laten vieren met de wind en als de draad lang genoeg is vliegen ze mee de lucht in. Van sommige soorten is bekend dat ze een hoogte van 10 kilometer(!) kunnen bereiken. Hierdoor zijn de hangmatspinnen belangrijke pioniersoorten en verspreiden ze zich veel sneller en verder dan andere spinnen. Ze komen vooral voor in noordelijke gematigde gebieden tot in de poolstreken, op stenen en tussen begroeiing.
Lublin (uitspraak: [ˈlublʲin]?, ong. loeblien) is een stad in het oosten van Polen, de hoofdstad van het naar de stad genoemde woiwodschap (provincie) Lubelskie. Lublin is de grootste stad ten oosten van de Wisła, zo'n 150 km ten zuidoosten van de hoofdstad Warschau en 180 km ten noordwesten van de Oekraïense stad Lviv. Het is een belangrijk industrieel, administratief, cultureel en wetenschappelijk centrum.
Lublin is sinds 1805 de zetel van een rooms-katholiek bisschop, al heeft de stad ook een orthodoxe en Grieks-katholieke minderheid.
De stad heeft meerdere universiteiten, waaronder de Maria Curie-Skłodowska Universiteit (UMCS) en de Katholieke Universiteit Lublin (KUL). Deze laatste universiteit was de enige onafhankelijke universiteit in het Oostblok. Karol Wojtyła was aan de KUL verbonden toen hij in 1978 tot paus Johannes Paulus II gekozen werd.
Binnen de stadsgrenzen bevindt zich het terrein van het voormalige concentratie- en vernietigingskamp Majdanek.
In de 6e eeuw ontstonden er op de locatie van het huidige Lublin verschillende nederzettingen, waar men zich bezighield met handel en nijverheid. De eerste gedateerde vermelding van de naam Lublin is uit 1198, in een kerkelijk document over de vestiging van een aartsdiakenschap van het bisdom Kraków. Lublin verkreeg in 1317 stadsrechten van hertog Władysław IV Łokietek (vanaf 1320 koning Władysław I Łokietek).
Om de stad en de rest van Polen te beschermen tegen Tataarse, Litouwse en Roetheense aanvallen uit het oosten, kreeg Lublin in 1341 op bevel van Casimir de Grote verdedigingswerken zoals stadswallen en een slot. Het stapelrecht dat Lublin in 1392 kreeg, zorgde ervoor dat de stad kon uitgroeien tot een belangrijk centrum in de handel tussen Polen en Litouwen.
Competitie tussen christelijke en joodse burgers leidde er in 1535 toe dat Lublin van de koning het recht kreeg joden niet te tolereren (Privilegium de non tolerandis Judaeis). Hierop vormden de joden een eigen kwartier buiten de stadsmuren, waar ze dan weer geen christenen moesten tolereren (Privilegium de non tolerandis Christianis, 1568). Dit arrangement bleef nog lange tijd bestaan.
In 1569 werd hier de Unie van Lublin gesloten, waarbij Polen en Litouwen verenigd werden in een adelsrepubliek met een gekozen koning. Het belang van Lublin werd vergroot door de vestiging in deze stad van het Kroontribunaal, de hoogste rechtssprekende instantie voor de adel in Klein-Polen (Małopolska). (Het enige andere Kroontribunaal, dat voor Groot-Polen (Wielkopolska), stond in Piotrków, tegenwoordig Piotrków Trybunalski.)
Na de Derde Poolse Deling kwam Lublin van 1795 tot 1809 onder Oostenrijks bestuur. Hierna maakte het enkele jaren deel uit van het Hertogdom Warschau van Napoleon, vanaf 1815 van het door het Congres van Wenen ingestelde Koninkrijk Polen (ook wel Congres-Polen genoemd), dat in personele unie verbonden was met het Russische keizerrijk. Na de Eerste Wereldoorlog behoorde Lublin tot de onafhankelijke staat Polen. Het was enkele dagen de zetel van de eerste regering van deze staat. Ook na de Tweede Wereldoorlog vervulde Lublin korte tijd de functie van hoofdstad: van augustus 1944 tot januari 1945 zetelde hier het door de Sovjets gesteunde Pools Comité van Nationale Bevrijding (Polski Komitet Wyzwolenia Narodowego).
Aan het eind van de 18e eeuw werd Lublin het centrum van het Poolse chassidisme, mede onder invloed van de tsaddik Jacob Isaäc Horowitz, bijgenaamd de 'Ziener uit Lublin'. In de jaren tussen de twee wereldoorlogen was bijna veertig procent van de bevolking van Lublin joods. Tijdens de Duitse bezetting in Lublin werd de joodse bevolking in het getto van Lublin geplaatst. In totaal woonden er hierin ongeveer 34.000 mensen. De bewoners waren vooral joden, maar toch woonden er ook enkele Roma's in het getto. Het grootste deel van de joodse bevolking van Lublin is omgekomen in de vernietigingskampen in Bełżec en Majdanek. Uiteindelijk overleefden maar 230 joden de Tweede Wereldoorlog.
De zesde presidentsverkiezingen in Kroatië hebben plaatsgevonden op 28 december 2014. Geen enkele kandidaat kreeg 50% van de stemmen in de eerste ronde, waardoor er een tweede ronde gehouden zal worden op 11 januari 2015 tussen de zittende president Ivo Josipović en Kolinda Grabar-Kitarović.
De eerste ronde werd gewonnen door de zittende president Ivo Josipović, met 38,46% van de stemmen. De kandidate van de oppositiepartij Kroatische Democratische Unie (HDZ), Kolinda Grabar-Kitarović, haalde 37,22% van de stemmen, 1,5 procent minder dan de koploper. De grootste verrassing tijdens de eerste ronde was de 25-jarige Ivan Sinčić, die 16,42% van de stemmen kreeg. De grootste verliezer was Milan Kujundžić, die verrast was door het resultaat van 6,30% van de stemmen. Kujundžić kreeg namelijk in de enquêtes voor de verkiezingen meer stemmen. Dit is de tweede keer sinds er presidentsverkiezingen worden gehouden in het onafhankelijke Kroatië, dat de opkomst in de eerste ronde onder de 50% is gebleven. In december 2009 was de opkomst 43,8%.
Juan Crisóstomo Jacobo Antonio de Arriaga y Balzola (Bilbao, 27 januari 1806 - Parijs, 17 januari 1826) was een Spaans-Baskische componist en violist.
Zijn eerste muzieklessen kreeg hij van zijn vader Juan Simón de Arriaga y Uriézaga, die organist was in de kerk van het dorp Berriatua. Geregeld vioolonderwijs kreeg hij van Faustino Sanz, violist van het orkest van de Santiagokathedraal. Juan Arriaga gold als een wonderkind en schreef al op dertienjarige leeftijd een kleine opera, Los esclavos felices (De gelukkige slaven), die in 1820 in Bilbao met veel succes werd opgevoerd. Hij had toen nog geen enkel compositie-onderwijs genoten.
Arriaga begon zijn muziekstudies in 1821 aan het Conservatoire national supérieur de musique in Parijs bij Pierre Marie François de Sales Baillot voor viool, bij François-Joseph Fétis voor compositie en bij Luigi Cherubini contrapunt. Hij overleed, nauwelijks twintig jaar oud, aan tuberculose. Zijn talent kon daardoor niet volledig tot ontplooiing komen. Desalniettemin had hij zich met zijn composities, die uitmunten in contrapuntiek, al de bijnaam van "Spaanse Mozart" verworven. Daar droeg aan bij dat hij met Mozart de geboortedag 27 januari deelt.
De grootste schouwburg van Bilbao draagt zijn naam en in de patio van het Museo de Bellas Artes in Bilbao bevindt zich het Monumento Arriaga.
1818 Overtura nonetto, voor twee violen, altviool, contrabas, fluit, twee klarinetten, twee hoorns, op. 1
Celia López Sainz: Juan Crisóstomo de Arriaga, el Mozart español, en el tomo XII de la Gran Enciclopedia Vasca, dirigida por José María Martín de Retana. Bilbao. 1977-
Maria Nagore Ferrer: “Arriaga Balzola, Juan Crisóstomo” en Diccionario de la Música española e hispano-americana, dirigido por Emilio Casares, Sociedad General de Aurores. Madrid. 1999.
Franz Ulrich Theodor Aepinus (Rostock, 13 december 1724 – Tartu, 10 augustus 1802) was een Duits astronoom, wiskundige, natuurkundige en natuurfilosoof. Hij deed vooral onderzoek naar elektriciteit en magnetisme.
Aepinus' vader was professor in de theologie aan de universiteit van Rostock. Hij was een directe afstammeling van Johannes Aepinus (1499-1553), een vooraanstaand theoloog en controversialist tijdens de Protestantse Reformatie en de eerste die de Griekse vorm aίπεινόs aannam van de achternaam Hugk of Huck.Aepinus studeerde geneeskunde en wiskunde aan de universiteiten van Jena en Rostock. In 1747 ontving hij zijn doctoraat met een dissertatie over de banen van vallende lichamen. Daarna was hij tot 1755 docent wiskunde in Rostock. Tijdens deze periode heeft hij veel gewerkt met wiskundige problemen. Hij werkte aan vergelijkingen, met name aan algebraïsche vergelijkingen, het oplossen van partiële differentiaalvergelijkingen en aan de negatieve getallen. Hij kreeg zoveel aanzien dat hij werd toegelaten tot de Pruisische Academie van Wetenschappen.
In 1755 was hij korte tijd directeur van het Astronomisches Rechen-Institut en van de Berlijnse Sterrenwacht. In Berlijn maakte hij ook kennis met Leonhard Euler. In de twee jaar dat hij in Berlijn verbleef woonde hij zelfs in Eulers huis. In 1757 vestigde hij zich in Sint-Petersburg als lid van de Russische Academie van Wetenschappen en professor in de natuurkunde. Hij bleef daar tot aan zijn pensionering in 1798. Het resterende deel van zijn leven bracht hij door in Dorpat, het huidige Tartu, in Estland, waar hij in 1802 overleed.
Aepinus stond bij tsarina Catharina II van Rusland in hoog aanzien en wel zo dat ze ook de opvoeding van haar zoon Paul aan hem toevertrouwde. Vergeefs probeerde hij, gebruikmakend van het vertrouwen van de tsarina om in het Russisch rijk een systeem van reguliere scholen op te richten.
Aepinus deed met name theoretisch en experimenteel onderzoek op het gebied van elektriciteit en magnetisme. Zijn werk Tentamen Theoriae Electricitatis et Magnetismi was de eerste systematische en succesvolle poging om deze onderwerpen wiskundig te beredeneren. Hij verbeterde de microscoop en toonde in 1764 van het effect van parallax in de transit van een planeet langs de zonneschijf aan.
525 v.Chr. – Slag bij Pelusium – De Perzische koning Cambyses II verslaat farao Psammetichus III en verovert Egypte
498 v.Chr. – Beleg van Sardis – De stad Sardis wordt belegerd door een coalitie van Grieken uit Ionië, Athene en Eretria
494 v.Chr. – Slag bij Sepeia – Spartanen onder leiding van Cleomenes I verslaan de Argiven – De Spartaanse dominantie op de Peloponnesos is compleet
490 v.Chr. – Beleg van Eretria – De Perzen, aangevoerd door Datis en Artaphernes verslaan de Erertreeërs
490 v.Chr. – Slag bij Marathon – De Atheners verslaan het Perzische leger onder leiding van Darius I
484 v.Chr. – Slag bij Antium – De Romeinse consul Lucius Aemilius Mamercus wordt verslagen door de Volsken
480 v.Chr. – Slag bij Thermopylae – Perzen verslaan de Spartanen en bondgenoten en breken door de passen bij Thermopylae
480 v.Chr. – Slag bij Veii – De Romeinen winnen nipt een veldslag tegen de Veiiers en hun Etruskische bondgenoten – De beide Romeinse consuls vinden echter de dood
477 v.Chr. – Slag bij de tempel van de hoop – De Romeinse consul Gaius Horatius Pulvillus vecht een onbesliste slag uit met de Etrusken
474 v.Chr. – Slag bij Cumae – Hiëro I van Syracuse verslaat de Etrusken waardoor de Etruskische expansie in Zuidelijke Italië gestopt wordt
458 v.Chr. – Slag bij Mons Algidus – De Romeinen onder leiding van Lucius Quinctius Cincinnatus verslaan de Aequi
453 v.Chr. – Slag bij Jinyang – Tijdens de Periode van de Strijdende Staten wordt Jin verdeeld in drie kleinere staten
432 v.Chr. – Slag bij Potidaea – Korinthische troepen geven zich over na een tweejarig Atheens beleg
426 v.Chr. – Slag bij Olpae – De Atheners onder Demosthenes verslaan het leger van Sparta en Ambracië
425 v.Chr. – Slag bij Sphacteria – Capitulatie van Spartaanse troepen na een Atheense belegering van 72 dagen
425 v.Chr. – Slag bij Pylos – De Atheners verslaan de Spartanen, veroveren hun vloot en isoleren de Spartanen op het eiland Sphacteria
418 v.Chr. – Slag bij Mantinea – De Spartanen onder koning Agis II verslaan Argos, Mantinea en Athene
417 v.Chr. – Slag bij Hysiae – Spartanen rukken op tegen Argos maar kunnen de stad niet innemen; daarop nemen ze Hysiae in
404 v.Chr. of 403 v.Chr. – Slag bij Phyle – Spartanen worden verslagen door Atheense bannelingen die de Atheense democratie pogen te herstellen
404 v.Chr. of 403 v.Chr. – Slag bij Munychia – De Atheense oligarchen worden verslagen door Atheense bannelingen die de Atheense democratie pogen te herstellen
403 v.Chr. – Slag bij Piraeus – Hoewel de Atheense bannelingen verslagen worden door de Spartanen wordt de Atheense democratie toch hersteld
401 v.Chr. – Slag bij Cunaxa – De Perzische koning Artaxerxes II verslaat zijn broer Cyrus de Jongere, die gesteund wordt door Griekse huurlingen
394 v.Chr. – Slag bij Nemea – Spartanen verslaan een coalitie van Atheners, Thebane, Argiven en Korinthiërs
391 v.Chr. – Slag bij Lechaeum – Iphicrates van Athene verslaat een Spartaans leger tijdens de Korintische Oorlog
389 v.Chr. – Slag bij de Elleporus – Dionysios I van Syracuse verslaat de Italioten en breidt daarmee zijn invloed uit in Zuid-Italië
386 v.Chr. – Beleg van Rhegium – Dionysios I van Syracuse neemt de stad in en verkoopt alle inwoners als slaven
371 v.Chr. – Slag bij Leuctra – Thebe onder Epaminondas verslaat Sparta; de Spartaanse koning Cleombrotus I sneuvelt
353 v.Chr. – Slag bij het Krokusveld – Philippus II van Macedonië verslaat de Phocaeërs in de Derde Heilige Oorlog
343 v.Chr. – Slag bij Pelusium – Perzen verslaan Egyptische strijdmacht onder leiding van Nectanebo II
341 v.Chr. – Slag bij Suessula – De Romeinen verslaan de Samnieten, maar moeten zich terugtrekken na een opstand van verschillende Latijnse bondgenoten
338 v.Chr. – Slag bij Chaeronea – Philippus II van Macedonië verslaat een Grieks coalitieleger onder leiding van de Thebanen en de Atheners
338 v.Chr. – Slag bij Trifanum – De opstandige Latijnse coalitie wordt definitief verslagen door de Romeinen onder leiding van T. Manlius Imperiosus
334 v.Chr. – Slag aan de Granikos – Eerste slag tussen Alexander de Grote en Perzië onder Memnon van Rhodos
333 v.Chr. – Slag bij Issos – Tweede slag tussen Alexander de Grote en Perzië, deze keer aangevoerd door Darius III
333 v.Chr. – Beleg van Gordium – Parmenion neemt Gordium in waardoor volledig Anatolië in Macedonische handen valt
332 v.Chr. – Beleg van Gaza – Gaza valt in Macedonische handen waardoor ook Egypte kan veroverd worden
331 v.Chr. – Slag bij Pandosia – Alexander van Epirus, oom van Alexander de Grote sneuvelt in Italië in de strijd tegen de Samnieten
330 v.Chr. – Slag bij de Perzische Poort – Na de Macedonische overwinning neemt Alexander de Grote, Persepolis in
327 v.Chr. – Beleg van de Sogdiaanse Rots – Na de inname van de Sogdiaanse Rots of de Rots van Ariamazes, valt Sogdië in Macedonische handen
327 v.Chr. – Beleg van Aornos – Alexander de Grote neemt het fort van Aornos in bij de toegang naar de rivier de Indus
310 v.Chr. – Slag aan de Himera – De Carthaagse generaal Hamilcar verslaat de tiran Agathocles van Syracuse
305 v.Chr. – 304 v.Chr. – Beleg van Rhodos – De Rhodiërs weerstaan, samen met hun Seleucidische en Ptolemaeïsche geallieerden, de aanval van Demetrius Poliorcetes
301 v.Chr. – Slag bij Ipsus – Antigonus Monophthalmus sneuvelt in de strijd tegen Seleucus I Nicator en Lysimachus
298 v.Chr. – Slag bij Camerinum – De Samnieten verslaan de Romeinen onder leiding van Lucius Cornelius Scipio in de Derde Samnitische Oorlog
295 v.Chr. – Slag bij Sentinum – Romeinse overwinning over een coalitie van Samnieten, Etrusken, Umbriërs en Galliërs in de Derde Samnitische Oorlog
293 v.Chr. – Slag bij Aquilonia – Slag tussen Samnium en de Romeinse Republiek Dit was een Romeinse overwinning die het einde inluidde van de Derde Samnitische Oorlog
283 v.Chr. – Tweede slag bij het Vadimonische Meer – Een Romeins leger onder leiding van P. Cornelius Dolabello verslaat de Etrusken en de Galliërs
281 v.Chr. – Slag bij Corupedium – Laatste slag in de oorlogen tussen de Diadochen – Seleucus I Nicator verslaat en dood Lysimachus
280 v.Chr. – Slag bij Heraclea – De eerste grote slag tussen Romeinse en Griekse legers; Pyrrhus van Epirus is de overwinnaar
279 v.Chr. – Slag bij Asculum – Pyrrhus verslaat opnieuw de Romeinen, maar lijdt zelf zware verliezen
279 v.Chr. – Slag bij Thermopylae – Onbesliste veldslag tussen een alliantie van Griekse steden en Galliërs
261 v.Chr. – Slag bij Agrigentum – Eerste slag en Romeinse overwinning in de Eerste Punische Oorlog. Dit was het begin van Romeinse controle over Sicilië
260 v.Chr. – Slag bij Changping – De Qin krijgen de overhand in de voortdurende strijd tussen de verschillende staten in China
255 v.Chr. – Slag bij Adys – De Romeinen onder leiding van Marcus Atilius Regulus verslaan de Carthagers in Noord-Afrika
255 v.Chr. – Slag bij Bagrades – De Carthagers onder leiding van de Griekse huurling Xanthippus verslaan de Romeinen en nemen Regulus gevangen
251 v.Chr. – Slag bij Panormus – Een Carthaagse strijdmacht onder leiding van Hasdrubal verslaat de Romeinen onder leiding van L. Caecilius Metellus
225 v.Chr. – Slag bij Telamon – De Romeinse generaals Aemilius Papus en Caius Atilius Regulus verslaan de Galliërs
222 v.Chr. – Slag bij Clastidium – De Romeinen verslaan de Galliërs onder leiding van Marcus Claudius Marcellus
218 v.Chr. – Slag bij Sellasia – Cleomenes III van Sparta wordt verslagen door Antigonus Doson van Macedonië en de Achaeïsche Bond
217 v.Chr., 24 juni – Slag bij het Trasimeense Meer – Romeinen lijden zware verliezen in hinderlaag van Hannibal
217 v.Chr. – Slag bij Ager Falernus – Hannibal verslaat Romeinse eenheden onder leiding van Quintus Fabius Maximus
215 v.Chr. – Slag bij Dertosa – De Romeinse generaal Marcus Claudius Marcellus slaat een aanval van Hannibal af
215 v.Chr. – Slag bij Cornus – Romeinse eenheden onder leiding van Torquatus verslaan een Carthaags leger onder leiding van Hamilcar in Sicilië
214 v.Chr. – Derde slag om Nola – Derde en laatste mislukte poging van Hannibal om Nola te veroveren
214 v.Chr. – Slag bij Beneventum – Een leger van Romeinse slavenvrijwilligers verslaat Hanno waardoor Hannibal broodnodige versterkingen niet krijgt
214 v.Chr. – 212 v.Chr. – Beleg van Syracuse – De Romeinen nemen Syracuse in – De uitvinder Archimedes komt om het leven
212 v.Chr. – Slag bij Tarentum – Hannibal verslaat een Romeins leger in Zuid-Italië waardoor hij zijn positie aldaar versterkt
212 v.Chr. – Slag bij de Silarus – Vernietigende nederlaag voor Romeinse legers onder Marcus Centenius Penula
211 v.Chr. – Slag bij de Boven-Baetis – Carthaagse overwinning onder leiding van Hasdrubal Barkas over de Romeinse legioenen
211 v.Chr. – Tweede slag om Capua – Romeinen breken belegering van Capua af nadat Hannibal optrekt naar Rome
209 v.Chr. – Tweede slag bij Lamia – Opnieuw verslaat Phillipus V van Macedonië een Aetolische strijdmacht
209 v.Chr. – Slag bij Beneventum – Quintus Fabius Maximus boekt een overwinning op Hannibals strijdkrachten
207 v.Chr. – Slag bij de Metaurus – Vernietiging van het Carthaags leger onder leiding van Hasdrubal in Noord-Italië
206 v.Chr. – Slag bij Ilipa – Overwinning van Scipio Africanus waarbij de Carthaagse macht in Spanje gebroken werd
204 v.Chr. – Slag bij Utica – Scipio Africanus levert slag tegen de Carthagers en Numidiërs – Er is geen duidelijke winnaar
204 v.Chr. – Slag bij de Wei – Han Xin verslaat een leger bestaande uit Qi en Westelijke Chu door hen in een hinderlaag te lokken
203 v.Chr. – Slag bij Utica – Scipio Africanus verslaat een Carthaags leger onder leiding van Hasbrubal
203 v.Chr. – Slag bij de Bagradas – Romeinse overwinning op de Carthagers in het hartland van Carthago (huidige Tunesië)
203 v.Chr. – Slag bij Cirta – Romeinen nemen Numidische hoofdstad in – De belangrijkste Carthaagse bondgenoot is uitgeschakeld
203 v.Chr. – Raid in de Povallei – Romeinse eenheden onder Varus en Cethegus verslaan Mago; de Carthaagse aanwezigheid in Italië is voorbij
200 v.Chr. – Slag bij Baideng – Het Chinese Hanleger wordt verslagen in zijn poging om de noordelijke Xiongnu te onderwerpen; de Chinese keizer wordt bijna gevangengenomen
198 v.Chr. – Slag bij Aous – Romeinse eenheden onder leiding van Titus Quinctius Flamininus verslaan de Macedoniërs onder leiding van Philippos V van Macedonië
197 v.Chr. – Slag bij Cynoscephalae – Philippos V van Macedonië wordt vernietigend verslagen door de Romeinen onder Flamininus
194 v.Chr. – Slag bij Gythium – Met Romeinse hulp verslaat Philopoemen van de Achaeïsche Bond de Spartanen
191 v.Chr. – Slag bij Thermopylae – Romeinen onder leiding van Manius Acilius Regillus verslaan Antiochus III – Deze laatste moet hierop zijn troepen uit Griekenland terugtrekken
190 v.Chr. – Slag bij Magnesia – De Romeinen onder leiding van Lucius Cornelius Scipio Asiaticus en Scipio Africanus verslaan Antiochus III
189 v.Chr. – Slag bij Ancyra – Gnaeus Manlius Vulso en Attalus II van Pergamon verslaan de Galliërs voor de poorten van Ancyra
181 v.Chr. – Slag bij de Manlian pas – Romeinen onder Fulvius Flaccus verslaan Keltiberische Galliërs
171 v.Chr. – Slag bij Callicinus – Perseus van Macedonië verslaat een Romeins leger onder leiding van Publius Licinius Crassus
168 v.Chr., 22 juni – Slag bij Pydna – Romeinse legioenen onder leiding van Lucius Aemilius Paullus Macedonicus verslaan de Macedonische koning Perseus – Dit betekent het einde van de Derde Macedonische Oorlog
167 v.Chr. – Slag bij Wadi Haramia – Joodse opstandelingen onder leiding van Judas Maccabaeus verslaan de Seleuciden
166 v.Chr. – Slag bij Beth Horon – Joodse opstandelingen onder leiding van Judas Maccabaeus boeken een nieuwe overwinning op de Seleuciden
162 v.Chr. – Slag bij Beth Zachariah – De Seleucidische regent Lysias verslaat de Joodse opstandelingen
160 v.Chr. – Slag bij Elasa – De Joodse rebellenleider Judas Maccabaeus wordt verslagen en gedood door een Seleucidisch leger onder leiding van Bacchides
149 v.Chr. – 146 v.Chr. – Beleg van Carthago – Scipio Africanus Minor neemt Carthago in en maakt de stad met de grond gelijk
148 v.Chr. – Slag bij Pydna – Romeinse legioenen onder leiding van Quintus Caecilius Metellus Macedonicus verslaan de strijdkrachten van de Macedonische troonpretendent Andriscus in de Vierde Macedonische Oorlog
146 v.Chr. – Slag bij Korinthe – De Romeinen onder leiding van Lucius Mummius verslaan de troepen van de Achaeïsche liga; Griekenland wordt onder rechtstreekse Romeinse controle geplaatst
145 v.Chr. – Slag bij Antiochië – Ptolemaeus VI Philometor verslaat de Seleucidische usurpator Alexander Balas, maar sneuvelt zelf tijdens de slag
133 v.Chr. – Beleg van Numantia – De Keltiberische hoofdstad wordt ingenomen en geplunderd door de Romeinse legioenen onder leiding van Scipio Africanus Minor
129 v.Chr. – Slag bij Ecbatana – De Seleucidische koning Antiochus VII Euergetes Sidetes wordt verslagen door de Parthische koning Phraates II – De Seleuciden verliezen definitief hun bezittingen in Medië en Mesopotamië
119 v.Chr. – Slag bij Mobei – De Hanchinezen boeken een beslissende overwinning op de Xiongnu in de Gobiwoestijn – Er vallen meer dan 90.000 doden
112 v.Chr. – Slag bij Noreia – Overwinning van de Kimbren op de Romeinen tijdens de Cimbrische Oorlog
108 v.Chr. – Slag bij de Muthul – Romeinse legioenen onder leiding van Caecilius Metellus verslaan de legers van Jugurtha van Numidië
107 v.Chr. – Slag bij Burdigala – Romeinen onder leiding van Lucius Cassius Longinus worden verslagen door de Helvetii
89 v.Chr. – Slag bij het Fucijnse meer – Romeinse legioenen onder leiding van Lucius Porcius Cato worden verslagen door Italische opstandelingen in de Bondgenotenoorlog
89 v.Chr. – Slag bij Asculum – C. Pompeius Strabo boekt een beslissende overwinning op de Italische opstandelingen tijdens de bondgenotenoorlog
88 v.Chr. – Slag bij de Scorobasberg – Mithridatische eenheden onder Archelaus verslaan de Romeinen onder leiding van Manius Aquilius
86 v.Chr. – Slag bij Chaeronea – De Romeinen onder leiding van Sulla verslaan de Pontische troepen onder leiding van Archelaus tijdens de Eerste Mithridatische Oorlog
83 v.Chr. – Slag bij de Tifataberg – Sulla verslaat de populares tijdens de eerste Romeinse burgeroorlog
72 v.Chr. – Slag bij Picenum – De opstandige slaven onder leiding van Spartacus verslaan een Romeins leger onder leiding van Gellius Publicola en Gnaeus Cornelius Lentulus Clodianus
66 v.Chr. – Slag bij de Lycus – Pompeius verslaat Mithridates VI – De Derde Mithridatische Oorlog wordt afgesloten
62 v.Chr. – Slag bij Pistoria – Het opstandige leger van Catilina wordt verslagen door Gaius Antonius
49 v.Chr., 24 augustus – Slag bij de Bagradas – Gaius Curio wordt verslagen in Noord-Afrika door troepen trouw aan Pompeius en koning Juba I van Numidië. Curio pleegt zelfmoord
48 v.Chr. – Slag bij Dyrrhachium – Caesar ontsnapt nipt aan een totale nederlaag door Pompeius in Macedonië
48 v.Chr. – Slag bij Nicopolis – Pharnaces II van Pontus verslaat op een beslissende manier een Romeins leger onder leiding van Calvinus
47 v.Chr. – Slag bij de Nijl – Caesar verslaat Egyptische eenheden onder leiding van koning Ptolemaeus XIII Theos Philopator
47 v.Chr. – Beleg van Alexandrië – Ptolemaeus XIII Theos Philopator belegert Alexandrië maar kan Caesar en Cleopatra VII niet verslaan
47 v.Chr. – Slag bij Zela – Caesar verslaat Pharnaces II van Pontus – Hier sprak Caesar de woorden Veni, vidi, vici (Ik kwam, ik zag en ik overwon)
46 v.Chr., 4 januari – Slag bij Ruspina Caesar verliest bijna een derde van zijn leger in een confrontatie met Titus Labienus
46 v.Chr., 6 februari – Slag bij Thapsus – Caesar verslaat het Pompeiaans leger onder leiding van Metellus Scipio in Noord-Afrika
45 v.Chr., 15 februari – Slag bij Munda – Definitieve nederlaag van de partij van Pompeius in de Romeinse burgeroorlog
43 v.Chr., 14 april – Slag bij Forum Gallorum – Marcus Antonius belegert Decimus Brutus bij Mutina, hij verslaat de troepen van consul Pansa, maar wordt zelf verslagen door de troepen van consul Hirtius
43 v.Chr., 21 april – Tweede slag bij Mutina – Opnieuw wordt Marcus Antonius verslagen door Hirtius; Hoewel hij er niet in slaagt om Mutina in te nemen, wordt Decimus Brutus vermoord
42 v.Chr., 3 oktober – Eerste slag bij Philippi – Marcus Antonius en Octavianus vechten een onbesliste strijd uit tegen Marcus Brutus en Cassius – Octavianus wordt verslagen door Brutus – Cassius wordt echter verslagen door Marcus Antonius – Cassius pleegt zelfmoord
42 v.Chr., 23 oktober – Tweede slag bij Philippi – Brutus wordt verslagen door Marcus Antonius en Octavianus – Brutus kan ontsnappen, maar pleegt kort erna zelfmoord
40 v.Chr. – Slag bij Perugia – Lucius Antonius (broer van) en zijn vrouw Fulvia worden verslagen door Octavianus; Fulvia wordt verbannen
30 v.Chr., 31 juli – Slag bij Alexandrië – Marcus Antonius boekt een kleine overwinning op Octavianus – Toch deserteert zijn leger, waarop Marcus Antonius zelfmoord pleegt
11 v.Chr. – Slag bij de Lupia – Romeinse legioenen onder leiding van Drusus behalen een overwinning in Germania
16 – Slag aan de Wezer – Romeinse legioenen onder leiding van Germanicus verslaan Germaanse stammen onder leiding van Arminius
23 – Slag bij Kunyang – Na een belegering van 2 maanden verslaan 9.000 opstandelingen onder Liu Xiu het leger van Wang Mang (450.000 man sterk) – De Han-dynastie komt opnieuw aan de macht
43 – Slag bij Medway – Keizer Claudius en generaal Aulus Plautius verslaan een confederatie van Britse Keltische stammen – Dit luidt het begin in van de Romeinse invasie van Brittania
49 – Beleg van Uspe – De stad wordt belegerd en ingenomen door Romeinse hulptroepen en Koning Tiberius Julius Cotys I
50 – Slag bij Caer Caradock – De Britse hoofdman Caractacus wordt verslagen en gevangengenomen door de Romeinen onder leiding van Ostorius Scapula
59 – Beleg van Tigranocerta – De stad wordt ingenomen door Romeinse eenheden onder leiding van Corbulo
61 – Slag bij Watling Street – De opstand van Boudicca wordt neergeslagen door de Romeinen onder leiding van Gaius Suetonius Paulinus
67 – Beleg van Yodfat – Na 47 dagen wordt de stad ingenomen door Vespasianus en Titus – De meeste inwoners worden afgeslacht en de rest afgevoerd als slaven
69, 14 april – Eerste slag bij Bedriacum – Vitellius, bevelhebber van de Donaulegioenen verslaat keizer Otho en wordt zelf tot keizer gekroond
69, 24 oktober – Tweede slag bij Bedriacum – Eenheden onder leiding van Antonius Primus, die trouw zijn aan Vespasianus, verslaan de legioenen van keizer Vitellius
69 – Slag bij Locus Castrum – Confrontatie tussen de legioenen van keizer Otho en Vitellius in Noord-Italië – Otho is de overwinnaar
89 – Slag bij Ikh Bayan – Chinese overwinning op de Xiongnu waarvan er velen in gevangenschap weggevoerd worden
165 – Slag bij Ctesiphon – Romeinen onder leiding van Avidius Cassius verslaan de Parthen, waardoor hun heerschappij verder verzwakt wordt
191 – Slag bij Jieqiao – Yuan Shao slaat een cavaleriecharge af van een rivaliserende krijgsheer Gongsun Zan
197, 19 februari – Slag bij Lugdunum – Keizer Septimius Severus verslaat en doodt zijn rivaal Clodius Albinus en wordt zo de enige heerser over het Romeinse rijk
208 – Slag bij Changban – De cavalerie van Cao Cao verjaagt de troepen van Liu Bei en verovert de bagagetrein
218 – Slag bij Antiochië – Varius Avitus verslaat keizer Macrinus en wordt zelf keizer onder de naam Elagabalus
224 – Slag bij Hormizdegan – De Sassaniden verslaan de Parthen en doden koning Artabanus IV. Het Partische rijk komt ten einde
238 – Slag bij Carthago – Eenheden die trouw blijven aan Maximinus Thrax verslaan en doden zijn opvolger Gordianus II
243 – Slag bij Rhesaina – Romeinse eenheden onder leiding van Gordianus III verslaan de Perzen onder leiding van Shapur I
251 – 1 juli – Slag bij Abrittus – De Goten verslaan en doden de Romeinse keizers Decius en Herennius Etruscus
253 – Slag bij Barbalissos – Sassanidische strijdkrachten onder Shapur I verslaan de Romeinen onder Valerianus en nemen Antiochïe in
259 – Slag bij Edessa – Koning Shapur I van Perzië verslaat de Romeinse keizer Valerianus. Deze laatste wordt in gevangenschap weggevoerd
267 – Slag bij Thermopylae – Romeinse strijdkrachten slagen er niet in de invasie van de Herulen in de Balkan te stoppen
268 – Slag bij het Gardameer – De Romeinen onder leiding van keizer Claudius II verslaan de Alamanni
271 – Slag bij Placentia – Keizer Aurelianus verslaat een strijdmacht van de Alamanni die Italië binnenvielen
274 – Slag bij Chalons – Aurelianus verslaat de Gallische usurpator Tetricus; het volledige rijk is opnieuw in Romeinse handen
312, 28 oktober – Slag bij de Milvische brug – Maxentius wordt definitief verslagen – Constantijn krijgt de volledige controle over Italië
313, 30 oktober – Slag bij Tzirallum – In het oostelijk deel van het Romeinse rijk worden Maximinus getrouwe eenheden verslagen door Licinius
316 – Slag bij Campus Ardiensis – Opnieuw wordt Licinius verslagen – Hij moet Illyricum afstaan aan Constantijn
324, 3 juli – Slag bij Adrianopel – Licinius vlucht naar Byzantium na zijn nieuwe nederlaag tegen Constantijn
324, 18 september – Slag bij Chrysopolis – Licinius wordt vernietigend verslagen; Constantijn wordt enige heerser over het Romeinse Rijk
340 – Slag bij Aquileia – Veldslag tussen Constans I en Constantijn II – Constantijn II wordt overwonnen en sneuvelt
344 – Slag bij Singara – Keizer Constantius II vecht een onbesliste slag uit met koning Shapur II van Perzië
356 – Beleg van Autun – De stad wordt belegerd door de Alemannen, maar wordt ontzet door Julianus Apostata
363 – Slag bij Ctesiphon – Keizer Julianus verslaat Shapur II voor de muren van Ctesiphon, maar slaagt er niet in de stad in te nemen
366 – Slag bij Thyatira – Het leger van keizer Flavius Julius Valens verslaat de eenheden van de usurpator Procopius
373 – Slag bij de Tanais – De Hunnen verslaan de Alanen bij de Don (Tanais) – Dit luidt de grote migraties in van de Germaanse stammen
378, 9 augustus – Slag bij Adrianopel – De visigoten onder leiding van Fritigern verslaan en doden keizer Valens
380 – Slag bij Thessalonica – De nieuwe keizer Theodosius I wordt eveneens verslagen door de Visigoten
383 – Slag bij Feishui – Fu Jian wordt verslagen door de bevelhebber van de Jin Xie An. Dit luidt de implosie in van het voormalige Qin
394, 6 september – Slag aan de Frigidus – Keizer Theodosius I verslaat en doodt de usurpator Eugenius en zijn Frankische Magister militum, Arbogast
395 – Slag bij de helling van Canhe – In het gebied van de Noordelijke Wie worden de Yan-strijdkrachten vernietigend verslagen
405 – Slag bij Faesulae – Stilicho verslaat de Visigoten en de Vandalen onder leiding van Radagaisus
406 – Slag bij Mainz – Veldslag tussen de Franken enerzijds en de Vandalen, Suevi en Alanen anderzijds
419 – Slag bij de Nervasosberg – Romeinse en Suevi-eenheden verslaan een leger van Vandalen en Alanen
430 – Slag bij Arles – De Romeinen onder leiding van Flavius Aetius slaan een aanval af van de Visigoten onder leiding van koning Theoderik I
432 – Slag bij Ravenna – Bonifatius verslaat een rivaliserende generaal maar raakt zelf dodelijk gewond
447 – Slag bij Utus – Een aanval van Attila de Hun wordt door de Oost-Romeinse legers ternauwernood afgeslagen
451 – Slag bij Vartanantz – Koning Yazdegerd II vernietigt een christelijk Armeens opstandelingenleger onder leiding van Sint-Vartan
451 – Slag op de Catalaunische velden – De Romeinen onder Aëtius en de Visigoten onder Theoderik I slaan een aanval af van de Hunnen; Theoderik sneuvelt
454 – Slag aan de Nadao – Een alliantie van Germaanse stammen aangevoerd door de Ostrogoten en de Gepiden breken de offensieve kracht van de Hunnen
486 – Slag bij Soissons – Clovis I verslaat Syagrius en annexeert de laatste Romeinse provincies in Gallië
489, 28 augustus – Slag bij de Isonzo – Strijd tussen de Ostrogoten onder Odoaker en Theodorik de Grote
492 – Slag bij Cotyaeum – Een Byzantijns leger verslaat de Isauriërs onder leiding van Longinus van Cardala
496 – Slag bij Tolbiac – De Franken aangevoerd door Clovis I verslaan de Alemannen en doden hun koning
500 – Slag bij Mons Badonicus – Britse troepen verslaan de Saksen definitief – Deze slag wordt later opgenomen in de legendevorming omtrent koning Arthur
500 – Slag bij Dijon – Strijd tussen twee Bougondische aanvoerders waarbij een van beide partijen steun kreeg van Clovis I
501 – Slag bij Vienne – Verschillende Bourgondische krijgsheren vechten onderling voor de suprematie
507 – Slag van Vouillé – De Franken onder leiding van Clovis I verslaan de Visigoten aangevoerd door Alarik II op een beslissende manier
524, 25 juni – Slag van Vézeronce – De Bourgondiërs en de Ostrogoten verslaande Merovingische Franken
532 – Slag bij Autun – De Franken onder leiding van koning Childebert I en koning Chlotharius I verslaan de Bourgonden aangevoerd door Gundomar
537–538 – Beleg van Rome (537-538) – De Ostrogoten slagen er niet in de eeuwige stad in te nemen op de Byzantijnen
1066 – Slag bij Stamford Bridge – Harold II van Engeland verslaat Harald Hardrada in de strijd voor de Engelse troon
1066 – Slag bij Hastings – Willem de Veroveraar en zijn Normandiërs verslaan Harold II van Engeland en veroveren Engeland
1086 – Slag bij Zallaqa – De Almoraviden onder leiding van Yusuf ibn Tashfin verslaan koning Alfonso VI van Castilië en León
1099, 12 augustus – Slag bij Ascalon – Overwinning van de kruisvaarders onder Godfried van Bouillon op de Fatimiden
1100 – Slag bij Melitene – Overwinning van de Turken op de kruisvaarders onder Bohemund I van Antiochië
1104, 7 mei – Slag bij Harran – Overwinning van de Seltsjoeken op de kruisvaardersstaten Antiochië en Edessa
1105 – Slag bij Artah – Overwinning van de kruisvaarders onder Tancred van Galilea op de Seltsjoeken
1119, 14 augustus – Slag bij Hab – Overwinning van de kruisvaarders onder koning Boudewijn II van Jeruzalem op de Seltsjoeken
1126, 25 januari – Slag bij Marj es-Suffar – kruisleger onder koning Boudewijn II van Jeruzalem op weg naar Damascus stuit op Seltsjoeken onder Dodequin van Damascus
1402, 28 juli – Slag bij Ankara of Angora, Timoer Lenk neemt de Ottomaan Bayezid I in Anatolië gevangen
1408, 23 september – Slag bij Othée – De Luikenaren worden onderworpen door Jan I van Bourgondië en zijn bondgenoten
1410, 15 juli – Slag bij Tannenberg (ook: Slag bij Grunwald of Slag bij Žalgiris) – Pools-Litouwse coalitie verslaat de Duitse Orde
1415, 25 oktober – Slag bij Azincourt – boogschutters onder Hendrik V van Engeland verslaan Fransen onder Karel I van Albret
1440 – Slag bij Anghiari – Niccolo Piccinino, heer van Bologna, verslaat Milaans, Filipo Maria Visconti en staat dan tegenover Cosimo de Medici
1444, 29 juni – Slag op de Vlakte van Torvioll – Overwinning van de Liga van Alessio op de Ottomanen
1461 – Tweede slag bij Saint Albans – overwinning van Huis Lancaster; Eduard IV (York) wordt koning van Engeland
1476, 22 juni – Slag bij Murten – Deel van de Bourgondische oorlogen. De Eedgenoten verslaan Karel de Stoute
1477, 15 januari – Slag bij Nancy – Zwitserse piekeniers verslaan cavalerie van Bourgondiës Karel de Stoute, die sneuvelde
1485 – Slag bij Bosworth – einde van de Rozenoorlogen (sinds 1460), Richard III van Engeland wordt verslagen door Hendrik Tudor die koning wordt: Hendrik VII
1509, 2 februari – Zeeslag bij Diu – Portugals onderkoning van India, Francisco de Almeida, vernietigt een moslimvloot, controleert de specerijenhandel
1513, 19 september – Slag bij Flodden – Leger van Hendrik VIII van Engeland onder de graaf van Surrey doodt koning Jacobus IV van Schotland
1513 – Sporenslag – Hendrik VIII van Engeland en keizer Maximiliaan I van Oostenrijk verpletteren de Fransen
1515, 13 en 14 september, – Slag bij Marignano – Overwinning van de Fransen op Ferdinand II van Aragon
1521, 23 april – Slag bij Villalar – Keizer Karel V maakt een einde aan de Spaanse weerstand tegen het absolutisme
1526, 21 april – Slag bij Panipat – De Timoeridische vorst Babur verslaat Ibrahim Lodi, de sultan van Delhi. Babur sticht na deze overwinning het Mogolrijk
1526, 29 augustus – Slag bij Mohács – De Turken verslaan een Hongaars leger; koning Lodewijk II sneuvelt
1529 – Beleg van Wenen – Het Ottomaanse rijk bereikt zijn grootste afmeting, maar slaagt er niet in Wenen in te nemen
1547, 24 april – Slag bij Mühlberg – Keizer Karel V neemt de keurvorst van Saksen gevangen en belegert Wittenberg in de Schmalkaldische oorlog
1567, 13 maart – Slag bij Oosterweel – Een calvinistisch rebellenleger door een 'Spaans' beroepsleger in de pan gehakt – Feitelijk begin van de Tachtigjarige Oorlog
1568 – Slag bij Heiligerlee – Graaf Adolf lokt Spaans leger in hinderlaag, sneuvelt zelf – Vaak genoemd als begin van de Tachtigjarige Oorlog
1574 – Slag op de Mookerheide – Lodewijk van Nassau en Hendrik van Nassau sneuvelen; Spaanse overwinning in de Tachtigjarige Oorlog
1586 – Slag bij Warnsfeld – De Engelsen onder Leicester raken slaags met de Spanjaarden onder Alexander Farnese;  Spaanse overwinning, Philip Sidney sneuvelt
1600 – Slag bij Sekigahara of 'Slag van Sekugahara' – De Japanse generaal Ieyasu verslaat drie regenten van de zoon van de dictator Hideyoshi
1620 – Slag op de Witte Berg (Dertigjarige Oorlog) – Graaf Johan t'Serclaes van Tilly slaat Boheemse opstand neer
1622 – Slag bij Wiesloch (Dertigjarige Oorlog) – Protestanten onder graaf Mansfield verslaan katholieken onder graaf Tilly
1631, 17 september – Slag bij Breitenfeld – Gustaaf II Adolf van Zweden en diverse protestantse bondgenoten verslaan de katholieken
1632 – Slag bij Lützen (Dertigjarige Oorlog) – Zweden verslaan katholieken maar Gustaaf II Adolf wordt gedood
1644 – Slag bij Marston Moor – Oliver Cromwells "Ironheads" verslaan koning Karel I van Engeland, Cavaliers en stellen daarmee het noorden veilig voor de puriteinen
1651, 3 september – Slag bij Worcester – Definitieve overwinning van Cromwell op de koningsgezinden in de Engelse burgeroorlog – Karel II ontsnapt en vlucht naar Frankrijk
1658, 4 juni – Slag in de duinen – De Engelsen en Fransen verslaan de Spanjaarden bij Duinkerke – Frankrijk verovert diverse Vlaamse steden
1676, 27 augustus – Beleg van Maastricht – Mislukte poging van Willem III van Oranje-Nassau om Maastricht te heroveren op de Fransen
1683, 12 september – Beleg van Wenen – Jan Sobieski verslaat de Ottomanen, die hun beleg van Wenen daarom moeten opgeven
1690, 1 juli – Slag bij Fleurus – Franse legers onder maarschalk Luxembourg verslaan Nederlandse en Duitse legers aangevoerd door de prins von Waldeck
1692, 3 augustus – Slag bij Steenkerke – Tijdens de Negenjarige Oorlog verslaat het Franse leger de geallieerden onder leiding van Willem III van Oranje-Nassau
1693, 29 juli – Eerste slag bij Neerwinden – De Fransen onder de hertog van Luxemburg verslaan de Nederlanders en Engelsen onder Willem III van Oranje
1704, 14 augustus – Slag bij Blenheim – De hertog van Marlborough verslaat Fransen, Beieren en Pruisen in de Spaanse Successieoorlog
1706, 23 mei – Slag bij Ramillies (of Slag bij Ramilles) – De hertog van Marlborough verslaat de Fransen
1707, 25 april – Slag van Almansa – de troepen van Filips V van Spanje verslaan in opdracht van de hertog van Berwick de troepen van keizer Karel VI
1708, 11 juli – Slag bij Oudenaarde – De hertog van Marlborough en Eugenius van Savoye verslaan de Fransen en belegeren Rijsel
1708, 29 september – Slag bij Wijnendale – De hertog van Marlborough wordt via Oostende bevoorraad bij de belegering van Rijsel, dat enkele weken later valt
1709, 8 juli – Slag bij Poltava – Peter de Grote van Rusland verslaat Zweden en wordt hiermee de dominante macht in Noord-Europa
1709, 11 september – Slag bij Malplaquet – De prins Eugenius van Savoye en de hertog van Marlborough verslaan de Fransen in de Spaanse Successieoorlog
1741, 10 april – Slag bij Mollwitz – De Pruisen onder Frederik de Grote verslaan Oostenrijk in de Eerste Silezische Oorlog
1745, 25 april – Slag bij Fontenoy – Maurits van Saksen verslaat het Nederlands-Brits leger onder de Hertog van Cumberland
1746 – Slag bij Rocourt – 120.000 Fransen verslaan Oostenrijks/Nederlands/Brits leger van 90.000 manschappen
1747, 2 juli – Slag bij Lafelt, ook bekend als de Slag bij Maastricht – Fransen verslaan gecombineerd Brits-Nederlands-Oostenrijks leger
1747 – Beleg van Bergen-op-Zoom – Fransen nemen de stad ten koste van 20.000 doden en gewonden Bergen op Zoom in
1748 – Beleg van Maastricht – Maurits van Saksen en Ulrich van Löwendal nemen Maastricht in voor de Fransen
1756, 1 oktober – Slag bij Lobositz – De Pruisen bevochten de Oostenrijkers in de Zevenjarige Oorlog
1757, 6 mei – Slag bij Praag – De Pruisen verslaan Bohemen, maar de belegering van Praag is onsuccesvol
1757, 30 augustus – Slag bij Groß-Jägersdorf de Pruisen bevechten de Russen in de Zevenjarige Oorlog
1758 – Slag bij Louisbourg – De Britten veroveren de vesting, en controleren daarmee de toegang tot de Saint Lawrence
1759, 1 augustus – Slag bij Minden – Ferdinand, zoon van de hertog van Brunswijk, verslaat de Fransen
1775, 19 april – Slagen van Lexington en Concord – Openingsveldslagen van de Amerikaanse Onafhankelijkheidsoorlog. De Britten winnen in Lexington, maar worden later op de dag op de vlucht gejaagd door Amerikaanse "Minutemen" in Concord
1775, 10 mei – Verovering van Fort Ticonderoga – Amerikaanse rebellen veroveren het fort en maken munitie en wapens buit
1775, 17 juni – Slag om Bunker Hill – De Britten veroveren een heuvel die door Amerikaanse rebellen bezet was, maar lijden grote verliezen gedurende de strijd
1776, 27 februari – Slag bij Moore's Creek Bridge – Amerikaanse rebellen verslaan Schotse Loyalisten
1776, 11 oktober – Slag bij Valcour Island – De Britse vloot vernietigt gedeeltelijk de Amerikaanse vloot van Benedict Arnold in de minizeeslag op het Lake Champlain
1777, 7 oktober – Tweede slag bij Saratoga – De opstandige Amerikanen dwingen de Britse generaal John Burgoyne tot overgave
1778, 27 juni – Slag bij Monmouth – Laatste grote slag in het noorden in de Amerikaanse Onafhankelijkheidsoorlog eindigt onbeslist
1779, 15 juli – Slag bij Stony Point – Wayne neemt 700 man gevangen in een bajonet aanval, slechts 15 slachtoffers onder de rebellen
1781, 15 maart – Slag bij Guilford Courthouse – Cornwallis boekt pyrrusoverwinning op Greene en Morgan
1793, 2 maart – Beleg van Maastricht – De Miranda breekt het beleg af na berichten over de Franse nederlaag bij Aldenhoven
1793, 18 maart – Tweede slag bij Neerwinden – Oostenrijkers behalen de overwinning op de Fransen – Dumouriez loopt over
1793, 13 september – Slag bij Menen – De Fransen revolutionaire troepen (~40.000 man) onder commando van Houchard, verslaan de Staatse troepen (~20.000 man) onder leiding van prins Willem Frederik van Oranje-Nassau (later koning Willem I) en zijn jongere broer (Willem George) Frederik van Oranje-Nassau
1793, 18 september – Slag bij Toulon – De toenmalige kapitein Napoleon Bonaparte vergaart roem wanneer de Fransen de Engelsen uit de stad verdrijven
1794 – Slag bij Fleurus – De Fransen verslaan een gecombineerde Oostenrijks-Nederlands-Engelse legermacht
1794, 20 augustus – Slag bij Fallen Timbers – Generaal Anthony Wayne brengt de Indianen een beslissende slag toe
1796, 15 november – Slag bij de brug van Arcole – Napoleon loopt voorop met een vlag en neemt de strategische brug in
1798, 21 juli – Slag bij de Piramiden – De Fransen onder Napoleon verslaan de mammelukken onder Murad Bey
1799, 6 oktober – Slag bij Castricum – Het Frans-Bataafse leger verslaat een Engels-Russische invasiemacht
1801, 20 maart – Tweede slag bij Aboekir – Brits-Turks leger onder Ralph Abercromby verslaat Frans leger onder Jacques de Menou
1805, 11 oktober – Slag bij Haslach-Jungingen – Franse overwinning tegen grote overmacht van Oostenrijk
1805, 30 oktober – Slag bij Caldiero – Franse eenheid onder Masséna verslaat Oostenrijkers onder aartshertog Karel van Oostenrijk-Teschen
1806, 6 januari – Slag bij Blaauwberg – Overwinning van de Britten op de Bataafse Republiek, resulterend in de Britse overheersing van Zuid-Afrika tot in de 20e eeuw
1807, 8 februari – Slag bij Eylau – Nipte overwinning van Napoleon op het Russisch leger, grootste cavaleriecharge ooit
1808, 14 juli – Slag bij Medina de Rioseco – Franse overwinning in de Spaanse Onafhankelijkheidsoorlog
1808, 21 augustus – Slag bij Vimeiro – Brits-Portugees leger onder Arthur Wellesley verslaat de Fransen onder Junot
1808, 14 september – Slag bij Oravais – Russisch leger brengt een vernietigende slag toe aan de Zweden
1808, 27 oktober – Slag bij Virta Bro – Zweedse overwinning die resulteert in een staakt-het-vuren met de Russen
1808, 10 en 11 november – Slag bij Espinosa – Franse overwinnaars laten Spaanse verliezers ontsnappen
1808, 23 november – Slag bij Tudela – Maarschalk Jean Lannes verslaat generaal Francisco Javier Castaños
1809, 27 maart – Slag bij Ciudad-Real – Generaal Horace Sébastiani verslaat Spaans leger onder generaal Cartojal
1809, 16 april – Slag bij Sacile – Franse troepen onder Eugène de Beauharnais worden verslagen door de Oostenrijkers in Italië
1809, 21 april – Slag bij Landshut – Generaal Masséna slaagt er niet in de Oostenrijkse linkerflank te verslaan
1809, 22 april – Slag bij Eckmühl – Oostenrijkers trekken zich terug uit Beieren na een nederlaag tegen Napoleon
1809, 23 april – Slag bij Ratisbon – Na een succesvol achterhoedegevecht slaagt Aartshertog Karel erin zich ordelijk terug te trekken
1809, 21 en 22 mei – Slag bij Aspern-Essling – Napoleon slaagt er niet in de Donau over te steken na verlies tegen de Oostenrijkers
1809, 28 juli – Slag bij Talavera – Wellesley verslaat Frans leger; hij krijgt de titel Hertog van Wellington
1810, 27 september – Slag bij Bussaco – Wellington trekt zich terug op de Torres Vedraslinie na een gevecht tegen de Fransen
1812, 22 juli – Slag bij Salamanca – Wellington verslaat de Fransen, waardoor ze Madrid moeten evacueren
1812, 17 augustus – Slag bij Smolensk – Belegering van Smolensk door het Grande Armée van Napoleon in zijn campagne tegen Rusland
1812, 18 augustus – Slag bij Valutino – Kleine Franse overwinning waarna Russisch korps zich terugtrekt
1812, 7 september – Slag bij Borodino – Grootste veldslag tussen de Grande Armée van Napoleon en de Russen onder generaal Koetoezov – Kleine numerieke overwinning voor de Fransen – Napoleon trekt op naar Moskou
1812, 13 en 14 november – Slag bij Smoliani – Russische overwinning op Frans korps onder Victor en Oudinot
1812, 15–18 november – Slag bij Krasnoi – Gedeeltelijke Russische overwinning; Napoleon breekt door de Russische strijdkrachten en kan de overblijfselen van zijn leger terugtrekken
1812, 26–29 november – Slag bij de Berezina – Ondanks zware verliezen, slagen de Fransen erin de rivier over te steken – Einde van de terugtrekking uit Rusland
1813, 26 juli – 1 augustus – Slag bij Sorauren – Wellington verslaat Soult; Fransen trekken zich terug uit Spanje
1813, 30 en 31 oktober – Slag bij Hanau – Oostenrijks-Beiers leger slaagt er niet in de terugtrekkende Fransen tegen te houden
1814, januari – Slagen bij Emuckfaw en Enotachopo – Twee onbesliste veldslagen tussen de Amerikanen en de Creek
1814, 30 maart – Slag bij Montmartre – De geallieerden veroveren Parijs; Napoleon wordt verbannen naar Elba
1814, 30 maart – Tweede slag bij Lacolle Mills – Amerikanen opnieuw verslagen terwijl ze Canada proberen te veroveren
1814, 10 april – Slag bij Toulouse – Wellington verslaat korps onder Soult; einde van de gevechten wanneer het nieuws van Napoleons aftreden doorsijpelt
1814, 25 juli – Slag bij Lundy's lane – Bloedige veldslag waarna de Amerikanen zich terugtrekken uit Canada
1814, 24 augustus – Slag bij Bladensburg – Britse overwinning in Maryland; Washington D.C. wordt ingenomen en verwoest; het Witte Huis gaat in de vlammen op
1814, 4 augustus – 5 november – Slag om Fort Erie – Amerikanen slaan Britse aanval af om het fort te heroveren
1815, 2 mei – Slag bij Tolentino – Joachim Murat wordt verslagen en verjaagd door de Oostenrijkers nadat hij voor Napoleon gekozen had in de 100 dagen
1817, 12 februari – Slag bij Chacabuco – Chileense troepen verslaan de Spanjaarden; Chili wordt onafhankelijk
1818, 16 maart – Slag bij Cancha Rayada – Spanjaarden verslaan Chileens leger onder José de San Martín
1818, 2 december – Slag bij Diriyah – Ottomanen veroveren Diriyah waarmee een einde komt aan de eerste Saudische staat
1819, 7 augustus – Slag bij Boyaća – Simon Bolivar verslaat Spaans leger; onafhankelijkheid van Nieuw Granada, het latere Colombia
1821, 24 juni – Slag bij Carabobo – Simon Bolivar verslaat Spaans leger; onafhankelijkheid van Venezuela
1825, 2 april – Slag bij Danubyu – Britse troepen onder Archibald Campbell verslaan de Birmaanse troepen onder Maha Bandula
1825, 30 november – 2 december – Slag bij Prome – Campbell verslaat de Birmaanse troepen onder Maha Nenyo
1827, 20 februari – Slag bij Ituzaingó – Een Braziliaans leger onder markies Barbacena levert strijd met een Argentijns leger
1829, 11 juni – Slag bij Kulevicha – Russische troepen onder leiding van Hans Karl von Diebitsch verslaan Ottomaans leger in de Balkan
1832, 21 december – Slag bij Konya – Egyptisch leger onder Ibrahim Pasha verslaat Turks leger in Anatolië
1835, 2 oktober – Slag bij Gonzales – Mexicanen trekken zich terug tijdens Texaanse Onafhankelijkheidsoorlog
1835, 26 november – Grass Fight – Texanen overvallen trein waarvan men dacht dat het zilver vervoerde, maar vinden alleen maar gras
1835, 12 oktober – 11 december – Beleg van Bexar – Texanen belegeren en verslaan de Mexicanen in Bexar
1836, 23 februari – 6 maart – Slag om de Alamo – Generaal Santa Anna verslaat de Texanen; David Crockett vindt er de dood
1837, 24 maart – Slag bij Huesca – Constitutionalisten winnen beslissend slag tegen de Carlisten in Spanje
1837, 23 november – Slag bij Saint-Denis – Canadese rebellen onder Wolferd Nelson verslaan de Britten
1838, 16 december – Slag bij Bloedrivier – Eenheden onder Andries Pretorius verslaan de Zoeloes onder koning Dingane in Natal
1839, 24 juni – Slag bij Nezib – Egyptische troepen onder Ibrahim Pasha verslaan Turken onder Hafiz Pasha (geassisteerd door Helmuth von Moltke
1842, 7 februari – Slag bij Debre Tabor – Wube Haile Maryam wordt verslagen door Ras Ali Alula, regent van de keizer van Ethiopië
1843, 10 mei – Slag bij Smala – Franse leger onder de graaf d’Aumale verslaan Algerijnen onder leiding van Abd el Kader
1844, 14 augustus – Slag bij Isly – Franse troepen onder maarschalk Bugeaud doen Abd el Kader op de vlucht slaan
1845, 18 december – Slag bij Mudki – Sikhs invasie in Indië wordt afgeslagen door de Britten onder leiding van Sir Hugh Gough
1845, 21 en 22 december – Slag bij Ferozeschah – Sikhs onder Lal Singh worden na een bloedig gevecht verslagen door Britse troepen
1846, 28 januari – Slag bij Aliwal – Sikh onder Runjoor Singh worden verslaan door Britse troepen onder Sir Harry Smith
1846, 10 februari – Slag bij Sobraon – De Sikhs worden definitief verslagen door Gough; de Punjab wordt een Brits protectoraat
1846, 3–9 mei – Aanval op Fort Texas – Mexicaanse aanval op Amerikaans fort mislukt; begin van de Mexicaans-Amerikaanse oorlog
1846, 8 mei – Slag bij Palo Alto – Generaal Zachary Taylor verslaat de Mexicanen onder Mariano Arista
1846, 13 augustus – Beleg van Los Angeles – Amerikaanse mariniers bezetten kortstondig Los Angeles, maar worden weggejaagd door troepen onder leiding van José Maria Flores
1846, 20–24 september – Tweede slag bij Monterrey – Amerikanen overwinnen na een bloedige veldslag de Mexicanen onder Pedro de Ampudia
1846, 26 en 27 september – Slag bij Chino – 24 Amerikaanse mariniers worden gevangengenomen in Chino
1846, 8 en 9 oktober – Slag bij Dominguez Rancho – José Antonio Carrilo verslaat met zijn troepen 350 Amerikaanse mariniers nabij Los Angeles
1846, 24–26 oktober – Eerste slag bij Tabasco – Commodore Matthew C. Perry levert een onbesliste slag met de Mexicanen onder Juan B. Traconis
1846, 6 december – Slag bij San Pasqual – De Amerikaanse cavalerie wordt verslagen door Californische milities onder Andrés Pico
1847, 8 januari – Slag bij Rio San Gabriel – De Amerikaanse cavalerie boekt een overwinning op de Californische milities
1847, 22 en 23 februari – Slag bij Buena Vista – Mexicanen worden verslagen door kleine Amerikaanse eenheid
1847, 28 februari – Slag bij de Sacramento – Amerikaanse troepen onder leiding van Alexander Doniphan verslaan de Mexicanen bij Chihuahua
1847, 19 en 20 augustus – Slag bij Contreras – De eenheden onder Scott bestormen Mexicaanse posities rond Mexico-Stad
1847, 20 augustus – Slag bij Churubusco – Ander Amerikaanse troepen vallen de verdedigingen rond Mexico-Stad aan
1847, 8 september – Slag bij Molino del Rey – Scott verslaat ingegraven Mexicaanse troepen na bloedige veldslag
1848, 16 maart – Slag bij Santa Cruz Rosales – Chihuahua wordt ingenomen na het tekenen van het vredesverdrag
1848, 24 en 25 juli – Slag bij Custoza – Oostenrijks leger onder Maarschalk Radetzky verslaat een Sardinisch leger onder koning Karel Albert
1848, 29 augustus – Slag bij Boomplaats – Britse troepen onder Harry Smith verslaan de boeren onder Pretorius
1848, 29 september – Slag bij Pakozd – Hongaars leger verslaat Oostenrijks leger onder graaf Josip Jelacic
1848, 22 november – Slag bij Ramnagar – Britse troepen onder Gough worden terug geslagen door de Sikh
1849, 13 januari – Slag bij Chilianwala – Na onbesliste slag tussen de Britten en de Sikh wordt Gough ontheven van zijn functie
1849, 21 januari – Slag bij Gujarat – Gough verslaat de Sikh net voor hem het nieuws bereikt dat hij ontheven is van zijn functie; Punjab wordt geannexeerd
1849, 26 en 27 februari – Slag bij Kapolna – Hongaren worden opnieuw verslagen door de Oostenrijkers
1849, 23 maart – 1 april – De tien dagen van Brescia – Rellen gericht tegen Oostenrijkse garnizoenen in Italië
1852, 3 februari – Slag bij Monte Caseros – Een coalitie van de Argentijnse provincies Entre Ríos en Corrientes, Braziliaanse en Uruguayaanse troepen verslaan een leger uit Buenos Aires onder Juan Manuel Rosas, president van Argentinië
1852, 27 september – Slag bij Gur Amba – De toekomstige Ethiopische keizer Tewodros II verslaat en vermoordt de vazal van de regerende vorst Ali II
1854, 17 oktober – 1855, 11 september – Belegering van Sebastopol – Na langdurige belegering valt Sebastopol voor de geallieerden
1857, juni – Beleg van Cawnpore – Britse troepen en burgers worden belegerd en uitgemoord door muitende soldaten in de Muiterij van Sepoy
1857, juli-november – Beleg van Lucknow – Beleg, ontzetting, tweede beleg en tweede ontzetting van de stad
1859, 20 mei – Slag bij Montebello – Oostenrijkers worden, ondanks grote overmacht, verslagen door de Italianen
1860, 18 september – Slag bij Castelfidardo – Italiaanse overwinning op Franse troepen die de Pauselijke staten verdedigen
1860, 5 november – 1861, 13 februari – Beleg van Gaeta – Frans II der Beide Siciliën wordt belegerd door de Piemontezen
1861, 12 en 13 april – Aanval op Fort Sumter – P.G.T. Beauregard opent het vuur op het federaal fort in Charleston Harbor; begin van de Amerikaanse Burgeroorlog
1861, 16 en 19 mei – Slag bij Sewell's Point – Treffen tussen Zuidelijke artillerie en Noordelijke kanoneerboten
1861, 29 mei – 1 juni – Slag bij Aquia Creek – Zuidelijke artillerie trekt zich terug na marinebombardement
1861, 1 juni – Slag bij Fairfax Court House – Schermutseling tussen Noordelijke cavalerie en Zuidelijke militietroepen
1861, 1 juni – Slag bij Arlington Mills – Aanval van Zuidelijke soldaten op een Noordelijke bivakplaats
1861, 10 juni – Slag bij Big Bethel – Unionisten vallen geconfedereerde posities aan maar de aanval wordt afgeslagen
1861, 17 juni – Slag bij Boonville – Unionistische troepen verslaan de proconfederale Missouri State Guard
1861, 2 juli – Slag bij Hoke's Run – Robert Patterson verslaat geconfedereerde troepen, maar kan zijn overwinning niet verder uitbuiten
1861, 11 juli – Slag bij Rich Mountain – Geconfedereerd leger wordt verslagen; de ene helft geeft zich over, de andere helft kan vluchten
1861, 18 juli – Slag bij Blackburn's Ford – Irvin McDowells sterke verkenningseenheid wordt verslagen door de confederatie bij Manassas of Bull Run
1861, 5 augustus – Slag bij Athens – Unionistische overwinning in kleine schermutseling in het noordoosten van Missouri
1861, 26 augustus – Slag bij Kessler's Cross Lanes – Troepen van de Confederatie verrassen en verslaan Unionistische troepen
1861, 28 en 29 augustus – Slag bij Hatteras Inlet Batteries – Unionisten veroveren twee forten in North Carolina
1861, 2 september – Slag bij Dry Wood Creek – Unionistische cavalerie wordt verslaan door de Missouri State Guard
1861, 10 september – Slag bij Carnifex Ferry – Geconfedereerden trekken zich terug na verschillende uren van strijd leveren
1861, 12–15 september – Slag bij Cheat Mountain – 300 soldaten weerstaan ongecoördineerde aanval van de geconfedereerden
1861, 13–20 september – Eerste slag bij Lexington – De Missouri State Guard verslaat op een overtuigende wijze de Unionisten
1861, 19 september – Slag bij Barbourville – Slag tussen de Noordelijken en de Zuidelijken in Kentucky
1861, 9 oktober – Slag bij Santa Rosa Island – Zuidelijken slagen er niet in om een Noordelijk fort in te nemen
1861, 21 oktober – Slag bij Kamp Wildcat – Geconfedeerde troepen worden weggejaagd van de Cumberland pas
1861, 8 en 9 november – Slag bij Ivy Mountain – Kleine schermutseling in Kentucky tijdens de Amerikaanse Burgeroorlog
1861, 9 november – Slag bij Belmont – Ulysses S. Grant verovert en vernietigt de bevoorradingslijnen nabij Caïro, Illinois
1861, 28 december – Slag bij Mount Zion Church – Unionistische overwinning in het noordoosten van Missouri
1862, 5 en 6 januari – Slag bij Hancock – Onsuccesvolle geconfedereerde poging om stadje in te nemen
1862, 10 januari – Slag bij Middle Creek – Generaal James A. Garfield verslaat eenheden onder Humphrey Marshall
1862, 6 februari – Slag om Fort Henry – Fort wordt ingenomen door troepen onder Grant; de controle over de Tennessee is opnieuw in Unionistische handen
1862, 7 februari – 8 februari – Slag om Roanoke Island – Het eiland wordt ingenomen onder leiding van Ambrose E. Burnside
1862, 12–16 februari – Slag om Fort Donelson – Grant neemt fort in en krijgt daarmee de controle over de rivier de Cumberland
1862, 23 maart – Eerste slag bij Kernstown – Unionisten verslaan Zuidelijken onder “Stonewall” Jackson
1862, 5 april – 4 mei – Slag bij Yorktown (1862) – Unionistische troepen winnen een schermutseling in de omgeving van de stad
1862, 6 en 7 april – Slag bij Shiloh – Ulysses S. Grant verslaat Zuidelijke aanval onder leiding van Albert Sidney Johnston en P.G.T. Beauregard
1862, 8 en 9 april – Slag bij Albuquerque – De Zuidelijken trekken zich verder terug na hun nederlaag bij Glorieta Pass
1862, 16–28 april – Slag om Forten Jackson en St. Philip – Noordelijke vlooteenheid probeert de Mississippi op te varen
1862, 19 april – Slag bij South Mills – Geconfedereerde troepen slagen er niet in van een kanaal te vernietigen
1862, 29 april – 10 juni – Beleg van Corinth – Unionisten veroveren de stad, maar de Zuidelijken kunnen na een list voor het grootste deel ontsnappen
1862, 15 mei – Slag bij Drewry's Bluff – Noordelijke kanonneerboten testen de Zuidelijke fortificaties op de James River uit
1862, 23 mei – Slag bij Front Royal – Stonewall Jackson bedreigt de achterhoede van de Unionistische troepen, waarop ze zich moeten terugtrekken
1862, 31 mei – Slag bij Seven Pines – Joseph Johnston valt Noordelijke stellingen aan; onbesliste strijd
1862, 5 juni – Slag bij Tranter's Creek – Zuidelijken trekken terug na het sneuvelen van hun commandant
1862, 8 juni – Slag bij Cross Keys – John C. Fremont wordt verslagen door troepen van Stonewall Jackson
1862, 16 juni – Slag om Secessionville – Noordelijke troepen slagen er niet in om de stad te veroveren
1862, 17 juni – Slag bij Saint Charles – Confrontatie tussen Zuidelijke artillerie en Noordelijke schepen
1862, 27 en 28 juni – Slag bij Garnett's en Golding's Farm – Onbesliste slag tussen McClellan en Lee
1862, 30 juni – Slag bij White Oak Swamp – Onbeslist artillerieduel tussen Noordelijken en Zuidelijken
1862, 30 juni – 1 juli – Slag bij Tampa – Duel tussen Noordelijke kanonneerboot en Zuidelijke artellerie
1862, 1 juli – Slag bij Malvern Hill – Overwinning van McClellan, maar hij trekt zich terug van het slagveld
1862, 5 augustus – Slag bij Baton Rouge – Poging van de Zuidelijken om Louisiana te heroveren worden definitief afgeslagen
1862, 9 augustus – Eerste slag bij Donaldsonville – Beschieting van Zuidelijke stellingen door Noordelijke kanonneerboten
1862, 11 augustus – Slag bij Compton's Ferry – Zuidelijken worden verslagen bij het oversteken van Grand River in Missouri
1862, 12–18 augustus – Slag bij Corpus Christi – Noordelijken winnen zeeslag maar mislukken in hun opzet om Corpus Christi te veroveren via een amfibische landing
1862, 22–25 augustus – Eerste slag bij Rappahannock Station – Unionistische voorraden worden vernietigd na schermutseling
1862, 25–27 augustus – Slag bij Manassas Station – Troepen van de confederatie veroveren en vernietigen Manassas Station
1862, 28–30 augustus – Tweede Slag bij Bull Run ook wel bekend als Tweede Manassas – Jackson, Lee en Longstreet verslaan Pope en het leger van Noord-Virginia
1862, 30 augustus – Slag bij Richmond (Kentucky) – Zuidelijken onder leiding van Edmund Kirby Smith verslaan Noordelijk leger onder leiding van William Nelson
1862, 1 september – Slag bij Chantilly – Unionistisch leger ontsnapt ternauwernood aan totale vernietiging
1862, 12–15 september – Slag bij Harpers Ferry – Stonewall Jackson neemt een Unionistisch garnizoen gevangen
1862, 17 september – Slag bij Antietam – McClellan roept een halt toe aan de invasie van Lee; bloedigste slag van de oorlog; strategische overwinning voor Abraham Lincoln
1862, 19 en 20 september – Slag bij Shepherdstown – Zuidelijke brigades verslaan achtervolgende Noordelijke brigades
1862, 25 september – Eerste slag bij Sabine Pass – Noordelijken veroveren Sabine Pass op Texaanse kust
1862, 30 september – Eerste slag bij Newtonia – Paniek in de Noordelijke rangen na Zuidelijk bombardement
1862, 1–3 oktober – Slag bij Saint John's Bluff – Noordelijke eenheden verslaan Zuidelijken en winnen controle over de regio
1862, 4 oktober – Slag bij Galveston Harbor – Zuidelijken proberen de Noordelijke blokkade van de haven te doorbreken
1862, 5 oktober – Slag bij Hatchie's Bridge – Zuidelijke eenheden ontsnappen over de River onder leiding van Earl Van Dorn
1862, 8 oktober – Slag bij Perryville –Noordelijken onder Don Carlos Buell tegen Zuidelijken onder Braxton Bragg; tactische overwinning voor Bragg, strategische voor Buell
1862, 22 oktober – Slag bij Old Fort Wayne – Zuidelijken worden verslagen door Noordelijke overmacht
1862, 27–29 oktober – Slag bij Island Mound – De eerste slag waarbij een Afro-Amerikaanse regiment betrokken was
1862, 7 november – Slag bij Clark's Mill – Overgave van Unionistische eenheden aan Zuidelijke overmacht
1862, 28 november – Slag bij Cane Hill – Zuidelijke achterhoede vertraagt Noordelijke eenheden terwijl Zuidelijke hoofdmacht zich terug trekt
1862, 7 december – Slag bij Hartsville – Zuidelijke eenheden vermomd in Noordelijke uniformen infiltreren en verslaan Noordelijke eenheid
1862, 13 december – Slag bij Fredericksburg – Lee slaat verschillende frontale aanvallen af van Burnside
1862, 15 en 16 december – Slag bij White Hall – Onbesliste slag tussen John G.Foster en Beverly Robertson
1862, 17 december – Slag bij Goldsboro Bridge – Foster verslaat de Zuidelijken en vernietigt de brug
1862, 19 december – Slag bij Jackson, Tennessee – Zuidelijke list om Noordelijken in de val te lokken
1862, 26–29 december – Slag bij Chickasaw Bayou – Noordelijke aanval op Zuidelijke flank wordt afgeslagen
1862, 1 januari – Slag bij Galveston – De Zuidelijken verslaan Noordelijke bezettingsmacht in Galveston
1863, 8 januari – Tweede slag bij Springfield – Stad wordt ingenomen door Zuidelijken, maar ze slagen er niet in het fort te veroveren
1863, 9–11 januari – Slag bij Hartville – Overwinning voor de Zuidelijken; toch slagen ze er niet in van de raid voort te zetten
1863, 3 maart – Eerste slag om Fort McAllister – Noordelijk bombardement slaagt er niet in om het fort te vernietigen
1863, 20 maart – Slag bij Vaught's Hill – Noordelijken doorstaan een aanval van de Zuidelijken onder leiding van John Hunt Morgan
1863, 7 april – Eerste slag bij Charleston Harbor – Bombardement op de haven van Charleston door Noordelijke vlooteenheid
1863, 13 april – 6 mei – Stoneman's Raid – Noordelijke cavalerieoperatie ter voorbereiding van de Chancellorsvilleveldtocht
1863, 14 en 15 april – Slag bij Norfleet House – Aanval op de verdedigingswerken rond Suffolk door Longstreet
1863, 29 april – Slag bij Snyder's Bluff – Generaal William T. Sherman valt Zuidelijke stellingen aan
1863, 2 mei – Slag bij Chancellorsville – Lee verslaat het leger van de Potomac onder Hooker;  Stonewall Jackson sterft aan zijn verwondingen opgelopen in een hinderlaag
1863, 30 april – Tweede slag bij Fredericksburg – Noordelijke troepen onder John Sedgwick verslaan Zuidelijk garnizoen die de stad bewaken
1863, 12 mei – Slag bij Raymond – Onsuccesvolle strijd door de Zuidelijken om Vicksburg te beschermen
1863, 21 mei – 9 juli – Beleg van Port Hudson – Laatste versterking van de Confederatie op de Mississippi valt
1863, 7 juni – Slag bij Milliken's Bend – Zuidelijken slagen er niet in om beleg van Vicksburg te doorbreken
1863, 7 juni – Slag bij Young's Point – Zuidelijken slagen er niet in om een Noordelijk depot te vernietigen
1863, 9 juni – Slag bij Brandy Station – J.E.B. Stuarts cavalerie wordt overvallen in hun kamp nabij Brandy Station
1863, 13–15 juni – Tweede slag bij Winchester – Zuidelijke overwinning die de invasie van Lee opnieuw mogelijk maakt
1863, 17–19 juni – Slag bij Middleburg – J.E.B. Stuart moet zich terugtrekken na strijd met Noordelijke cavalerie
1863, 24 en 25 juni – Slag bij Hoover's Gap – Noordelijke overwinning voorkomt dat Zuidelijke troepen uit Tennessee Vicksburg niet te hulp kunnen komen
1863, 29 en 30 juni – Slag bij Goodrich's Landing – Zuidelijke eenheden verdrijven Noordelijke zwarte regimenten van verschillende plantages
1863, 30 juni – Slag bij Hanover – J.E.B. Stuart moet een omweg maken waardoor hij te laat komt om Lee bij Gettysburg te helpen
1863, 1 juli – Slag bij Carlisle – De Zuidelijke cavalerie wordt opgehouden en geraakt niet op tijd in Gettysburg
1863, 1–3 juli – Slag bij Gettysburg – Robert E. Lee lijdt zware nederlaag; hij verliest na drie dagen strijd tegen Meade; de tweede invasie van het noorden mislukt
1863, 2 juli – Slag bij Hunterstown – Kleine schermutseling tussen cavalerie tijdens Gettysburg-veldtocht
1863, 3 juli – Slag bij Fairfield – De route waarlangs Lees leger zich zal terugtrekken valt in Zuidelijke handen
1863, 4 juli – Slag bij Helena – Poging om de rivierhavens in te nemen mislukt; Arkansas blijft stevig in Noordelijke handen
1863, 4 en 5 juli – Slag bij Monterey Pass – Noordelijke cavalerieaanval op bagagetrein van Lees leger
1863, 10 juli – Slag bij Funkstown – De Zuidelijke achterhoede wordt aangevallen na de Slag bij Gettysburg
1863, 23 juli – Slag bij Manassas Gap – Onbesliste slag; Zuidelijken trekken zich ’s nachts terug van het slagveld
1863, 26 juli – Slag bij Salineville – Noordelijke overwinning en einde van Slag tijdens Morgans Raid
1863, 17 augustus – 7 september – Tweede slag bij Charleston Harbor – Belegering van Fort Wagner en Fort Sumter door de Noordelijken
1863, 21 augustus – 8 september – Tweede slag bij Chattanooga – Noordelijken nemen de stad in na afleidingsmanoeuvre
1863, 7–9 september – Slag bij Cumberland Gap – Het Zuidelijke garnizoen dat de pas verdedigt, geeft zich over
1863, 8 september – Tweede slag om Fort Sumter – Na zwaar borbardement slagen de Unionisten er niet in om het fort te heroveren
1863, 10 en 11 september – Slag bij Davis's Cross Roads – Noordelijken werpen verdedigingslinie op voor Chikamauga
1863, 13 september – Slag bij Culpeper Court House – Schermusteling tussen Noordelijke en Zuidelijke cavalerie
1863, 13 oktober – Eerste slag bij Auburn – J.E.B.Stuart ontsnapt zijn belagers door in zich in een ravijn te verstoppen
1863, 14 oktober – Tweede slag bij Auburn – De achterhoede van de Noordelijken wordt aangevallen; strijd blijft onbeslist
1863, 18 oktober – Slag bij Charlestown – Slag tussen Zuidelijke cavalerie en Noordelijke infanterie
1863, 19 oktober – Slag bij Buckland Mills – Noordelijke cavalerie loopt in een hinderlaag en wordt verslagen
1863, 27 oktober – Slag bij Brown's Ferry – Noordelijke overwinning die het pad effende voor de ontzetting van Chattanooga
1863, 24 november – Slag bij Lookout Mountain – De Noordelijken onder Joseph Hooker verslaan Zuidelijke legermacht en helpen daaarbij Ulysses S. Grant in zijn strijd tegen Bragg
1863, 25 november – Slag bij Missionary Ridge – Grant verslaat Braxton Bragg en doorbreekt daarmee het beleg van Chattanooga
1863, 27 november – Slag bij Ringgold Gap – Zuidelijken onder Patrick Cleburne verslaan Noordelijken onder Joseph Hooker
1863, 27 november – 2 december – Slag bij Mine Run – Meade bombardeert de Zuidelijken waarna hij zich terugtrekt
1863, 29 november – Slag om Fort Sanders – Longstreet slaagt er niet in van het fort te veroveren door de slechte kwaliteit van het buskruit
1864, 22 februari – Slag bij Okolona – Zuidelijke cavalerieoverwinning op superieure Noordelijke tegenstander
1864, 22–27 februari – Eerste slag bij Dalton – Noordelijken proberen te achterhalen hoe sterk de Zuidelijke tegenstander is, maar worden met verliezen teruggeslagen
1864, 12 maart – Slag om Fort De Russy – Noordelijken nemen fort in waardoor de Red River geopend wordt tot in Alexandria
1864, 3 en 4 april – Slag bij Elkin's Ferry – Poging om de rivier over te steken door de Noordelijken succesvol
1864, 9 mei – Slag bij Swift Creek – Noordelijken beschadigen spoorlijn, maar worden gestopt door Zuidelijke eenheden
1864, 10 mei – Slag bij Chester Station – Noordelijke troepen onder Benjamin Butler worden terug gedreven van hun posities
1864, 11 mei – Slag bij Yellow Tavern – Cavalerieoverwinning voor de Noordelijken; J.E.B. Stuart sneuvelt
1864, 15 mei – Slag bij New Market – De opmars van de Noordelijken onder Franz Sigel wordt tegengehouden
1864, 17 mei – Slag bij Adairsville – De Zuidelijken proberen een deel van het Noordelijke leger die Atlanta bedreigd te vernietigen
1864, 24 mei – Slag bij Wilson's Wharf – Zuidelijken onder Fitzhugh Lee worden verslagen door twee zwarte regimenten
1864, 26 mei – 4 juni – Slag bij Dallas – Noordelijke overwinning; deZuidelijken trekken zich terug uit Georgia
1864, 5 juni – Slag bij Piedmont – Noordelijke leger onder David Hunter breken door de verdediging op weg naar Staunton, Virginia
1864, 10 juni – Slag bij Brice's Crossroads – Zuidelijken verslaan een driemaal groter Noordelijk leger
1864, 11 en 12 juni – Slag bij Cynthiana – Noordelijken verslaan John Hunt Morgan. Morgan kan ontsnappen
1864, 17 juni – Slag bij Lynchburg – Noordelijke eenheden trekken zich terug na list van de Zuidelijken
1864, 21–23 juni – Slag bij Jerusalem Plank Road – Linies voor het beleg van Petersburg worden uitgebreid
1864, 22 juni – Slag bij Kolb's Farm – Door slechte weersomstandigheden mislukt de Zuidelijke aanval
1864, 24 juni – Slag bij Saint Mary's Church – Zuidelijke eenheden slagen erin om de Noordelijken te vertragen
1864, 25 juni – Slag bij Staunton River Bridge – Zuidelijken verdedigen met succes de brug, zodat hun belegerde kameraden in Petersburg de nodige voorraden blijven ontvangen
1864, 28 juni – Slag bij Sappony Church – Noordelijke raid op bevoorradingslinies van Lee wordt afgeslagen
1864, 5 juli – Slag bij Pace's Ferry – Noordelijken veroveren een belangrijke oversteekplaats tijdens de Atlantaveldtocht
1864, 11 en 12 juli – Slag om Fort Stevens – Mislukte poging om door de Zuidelijken om Washington D.C. te veroveren – President Lincoln komt onder vijandelijke vuur te liggen terwijl hij de slag bekijkt
1864, 20 juli – Slag bij Rutherford's Farm – Zuidelijken lopen in een hinderlaag en worden verslagen
1864, 28 juli – Slag bij Ezra Church – Zuidelijke verrassingsaanval mislukt; de Noordelijken overwinnen
1864, 5–7 augustus – Slag bij Utoy Creek – Onbesliste slag aan de rechterflank van de Noordelijken in de omgeving van Atlanta
1864, 14 en 15 augustus – Tweede slag bij Dalton – Noordelijke eenheden weerstaan herhaalde aanvallen
1864, 18–21 augustus – Slag bij Globe Tavern – Zuidelijken verliezen controle over de spoorwegen rond Petersburg
1864, 20 augustus – Slag bij Lovejoy's Station – Geconfedereerden slaan een Noordelijke raid af gericht op het station
1864, 21 augustus – Slag bij Summit Point – onbesliste slag tussen Noordelijke en Zuidelijke strijdkrachten
1864, 25 augustus – Tweede slag bij Ream's Station – Noordelijke stellingen worden onder de voet gelopen door de Zuidelijken
1864, 31 augustus – 1 september – Slag bij Jonesborough – De weg naar Atlanta is vrij na Noordelijke overwinning
1864, 3 en 4 september – Slag bij Berryville – onbesliste tweedaagse strijd tussen Jubal A. Early en Joseph B. Kershaw
1864, 29 en 30 september – Slag bij Chaffin's Farm – Overwinning voor de Noordelijken, maar slagen er toch niet in om verschillende forten te veroveren
1864, 7 oktober – Slag bij Darbytown en New Market Roads – Zuidelijke aanval afgeslagen nabij Richmond
1864, 19 oktober – Slag bij Cedar Creek – Sheridan verslaat Early; de Zuidelijken worden verjaagd uit de vallei van Shenendoah
1864, 22 oktober – Tweede slag bij Independence – Onbesliste slag tussen Samuel R. Curtis en Sterling Price
1864, 25 oktober – Slag bij Marais des Cygnes – Zuidelijken onder Price worden op de hielen gezeten tot in Kansas
1864, 25 oktober – Slag bij Mine Creek – Zuidelijken onder Price verslagen; restanten vluchten terug naar Missouri
1864, 27 en 28 oktober – Slag bij Boydton Plank Road – Na inname van de belangrijke weg moeten de Noordelijken zich toch terugtrekken
1864, 27 en 28 oktober – Slag bij Fair Oaks en Darbytown Road – Zuidelijke overwinning tijdens beleg van Petersburg
1864, 25 november – Eerste slag bij Adobe Walls – Een nederzetting van de Kiowa-indianen wordt vernietigd
1864, 13 december – Tweede slag om Fort McAllister – Noordelijke overwinning; fort en nabijgelegen stad worden ingenomen
1864, 15 en 16 december – Slag bij Nashville – Zuidelijk leger in Tennessee wordt onder de voet gelopen
1864, 19 december – Slag bij Altamaha Bridge – Zuidelijken slagen erin om hun vluchtweg uit Savannah nog enkele dagen langer op te houden
1865, 11–20 februari – Slag om Fort Myers – Noordelijken verdedigen fort met succes tegen Zuidelijke aanval
1865, 10 maart – Slag bij Monroe's Cross Roads – Zuidelijke overwinning tijdens de Carolinas Campagne
1865, 3 april – Slag bij Namozine Church – Verschillende belangrijke Zuidelijke generaals worden gevangengenomen
1865, 6 en 7 april – Slag bij High Bridge – Lee slaagt er niet in van zijn bevoorrading te verzorgen; hij weigert voorlopig om zich over te geven
1865, 7 april – Slag bij Cumberland Church – Zuidelijke achterhoede wordt aangevallen maar de aanval wordt stopgezet vanwege het invallen van de duisternis
1865, 8 april – Slag bij Appomattox Station – Noordelijke cavalerie vernietigt vijandelijke bevoorrading
1874, 27 juni – Tweede slag bij Adobe Walls – veldslag na overval door troep Indianen op een kamp van buffeljagers
1881, 27 februari – Slag bij Majuba – Laatste van vier veldslagen tijdens de Eerste Boerenoorlog tussen Groot-Brittannië en de Boeren van Transvaal; beslissende overwinning van de Boeren
1945, 6–17 maart – Operatie Frühlingserwachen (laatste Duitse tegenaanval bij het Balatonmeer in het huidige Hongarije)
Mario-Elio Gyr (Luzern, 2 mei 1985) is een Zwitsers roeier. Gyr maakte zijn debuut met een zevende plaats in de lichte-twee-zonder-stuurman op de Wereldkampioenschappen roeien 2008 voor niet Olympische nummers. Vanaf de Wereldkampioenschappen roeien 2009 kwam Gyr uit in de Olympische lichte-vier-zonder-stuurman. Op de Olympische Zomerspelen 2012 behaalde Gyr de vijfde plaats in de lichte-vier-zonder-stuurman. Tijdens de Wereldkampioenschappen roeien 2013 behaalde Gyr de zilveren medaille in de lichte-dubbel-twee. Op de Wereldkampioenschappen roeien 2015 kwam Gyr uit in de lichte-vier-zonder-stuurman en won de wereldtitel met de Zwitserse ploeg. Een jaar later werd Gyr Olympische kampioen in de lichte-vier-zonder-stuurman tijdens de Olympische Zomerspelen 2016.
Een kennisgebaseerd systeem, ook wel expertsysteem genoemd, is een computersysteem dat specifieke kennis van menselijke experts representeert en gebruikt om een probleem binnen een bepaald gebied op te lossen. Voorbeelden van dergelijke problemen die opgelost moeten worden zijn onder meer het diagnosticeren van een bepaald ziektebeeld, besluiten of de stormvloedkering moet worden gesloten, of iemand voor een bepaalde verzekering in aanmerking komt et cetera. Dergelijke systemen zijn een onderdeel van het vakgebied kunstmatige intelligentie. Doordat het systeem redeneert aan de hand van kennis van menselijke experts, lijkt het voor niet-technici een 'slim' systeem.
In de jaren zestig komt de kunstmatige intelligentie op. Met algemene zoekmethoden denkt men voor vrijwel ieder informatieprobleem de oplossing te kunnen produceren met weinig gebruik van domein-specifieke kennis. In de jaren zeventig beseft men echter dat dit niet werkt en introduceert men het concept van expertsysteem: een systeem dat op basis van ingevoerde (kennis)regels binnen een bepaald, afgebakend gebied een oplossing biedt. Alhoewel dit in sommige situaties goed blijkt te werken, zijn de verwachtingen nog steeds te hooggespannen. Daarom wordt het expertsysteem in de jaren tachtig hernoemd naar kennisgebaseerd systeem. In de jaren negentig ontdekten bedrijven de meerwaarde van deze systemen en beginnen ze deze te integreren in hun bedrijfsprocessen.
Kenmerkend voor de werking van een kennisgebaseerd systeem is de scheiding van het systeem in een knowledge base en een inference engine. In de knowledge base wordt alle kennis opgeslagen en de inference engine redeneert aan de hand van deze kennis. Voordeel hiervan is (ten opzichte van traditionele systemen waarbij de kennis zit 'opgesloten' in de programmeercode zelf) dat door de knowledge base te vervangen een vergelijkbaar probleem door hetzelfde systeem kan worden opgelost (bijvoorbeeld advies voor autoverzekeringen dat door aanpassing van de knowledge base nu advies over huisverzekeringen geeft) of omgekeerd dat de betreffende kennis in andere systemen kan worden gebruikt.
Een ander belangrijk kenmerk van een kennisgebaseerd systeem is dat het kan 'leren', dat wil zeggen: een menselijke expert kan aangeven of het systeem tot de juiste keuze is gekomen en zo niet, tot welke keuze het had moeten komen. Op basis van zeer veel van deze testsets kan het systeem zelf de waarden van regels aanpassen, daarmee (bij de juiste sets) de zekerheid over correcte oplossingen constant verhogend.
De Maeslantkering heeft deuren die op basis van een kennisgebaseerd systeem worden geopend of gesloten.
Het alarmnummer 112 gebruikt een kennisgebaseerd systeem om te bepalen of er een ambulance mag worden gestuurd of niet.
Verzekeraar AEGON gebruikt een kennisgebaseerd systeem om te kijken onder welke voorwaarden iemand voor een autoverzekering mag worden geaccepteerd.
In Schotland gebruikt de Barclay Card voor het opsporen van fraude met de creditcard een kennisgebaseerd systeem.
In Engeland gebruikt het University Hospital London een kennisgebaseerd systeem voor tand- en beenprotheses.
Het kerkdorp Gammelstad (Zweeds:Gammelstads kyrkstad) is één van de veertien werelderfgoederen op de Werelderfgoedlijst van de UNESCO in Zweden en is opgenomen op deze lijst in 1996, het is een cultuurerfgoed.
Het kerkdorp is gelegen binnen de stad Gammelstad en ligt ongeveer 5 kilometer buiten het centrum van de stad Luleå in de provincie Norrbotten in Noord-Zweden.
Een kerkdorp bestaat uit een centrale kerk, met huizen eromheen, waar de gemeenteleden kunnen overnachten. De stallen liggen direct buiten het dorp. De reden om een Kerkdorp in te richten is het grote gebied dat bij een parochie of kerkgemeente hoort. Door de grote afstanden was het vroeger niet mogelijk voor de gemeenteleden om aan te reizen, een kerkdienst bij te wonen en terug te keren op dezelfde dag. Daarom bracht men een nacht door in het kerkdorp. Het oponthoud in het kerkdorp werd niet alleen gebruikt voor het bezoek aan de kerk. Allerlei inkopen en zaken werden dan ook afgehandeld, zodat kerkdorpen zich ook tot zakelijke centra ontwikkelden.
1000 jaar geleden was het huidige Gammelstad een klein eiland in de uitstroomdelta van de Lule. In de 12e eeuw werd Gammelstad het centrum van een kerkgemeente, die zich langs de rivieren Kalixälven, Luleälv en Råneälven van de bergen tot aan de kust strekte. Inmiddels bestaat het eiland niet meer door de landstijging als gevolg van het terugtrekken van het ijs na de laatste ijstijd.
De kerk stamt uit de 14e eeuw en is uit steen opgebouwd. De huizen (Kyrkstugor), 250 in aantal, zijn allen van hout, volgens de typische Scandinavische bouwstijlen.
het monument heeft bijzondere waarde, omdat het een opmerkelijk voorbeeld is van een traditioneel kerkdorp in Noord-Scandinavië
het illustreert de bijzondere aanpassing van conventioneel stadsontwerp aan de speciale geografische en klimatologische omstandigheden van een vijandelijke natuurlijke omgeving.
De wasbeerhond of marterhond (Nyctereutes procyonoides) is een roofdier uit de familie der hondachtigen (Canidae). Hij komt oorspronkelijk voor in Oost-Azië, maar tegenwoordig leven er ook verwilderde exemplaren in Europa. Hij dankt zijn naam aan een opvallende gelijkenis met de gewone wasbeer (Procyon lotor).
Een volwassen dier wordt 50 tot 55 centimeter lang en de staart is ongeveer 15 centimeter lang. Wasbeerhonden hebben een geelachtig bruine grondkleur. Op de kop zijn de dieren zwart met wit, de poten zijn donker evenals een deel van de staart. De wasbeerhond heeft een zwart masker rond zijn ogen. 's Winters krijgt de wasbeerhond een dikkere vacht en een vetlaag, waardoor hij er ronder uitziet dan in de zomer. Tussen september en november begint de ondervacht te groeien, in mei en juni wordt hij vervangen door een dunnere zomervacht.
De wasbeerhond lijkt veel op de (onverwante) wasbeer, en kan makkelijk met dit dier verward worden. Met name de kop, met het opvallende donkere gezichtsmasker, doet sterk aan een wasbeer denken. De wasbeerhond is groter dan de wasbeer, met een kortere, egaal gekleurde staart en heeft kortere oren.
De wasbeerhond is een nachtdier, dat zich zowel met dierlijk als plantaardig voedsel voedt. Hij eet zowel knaagdieren, amfibieën, hagedissen, vissen, insecten en vogels als vruchten, noten en knollen. Ook eet hij afval en aas. In de herfst maken bessen en andere vruchten een belangrijk deel uit van zijn dieet.
In koude streken houdt hij waarschijnlijk een winterslaap. Het is de enige hondachtige waarvan dit gedrag bekend is. De wasbeerhond is gedurende de winter inactief, maar zijn lichaamstemperatuur daalt niet.
Wasbeerhonden zijn monogaam en leven in paren of in kleine familiegroepjes met de jongen van het vorige nest. Het hol is meestal een verlaten hol van een vos of een ander dier. Ook maken ze een hol onder boomstammen, in dichte bosjes of tussen de rotsen. Ze zijn niet territoriaal. Over het sociale gedrag in het wild is weinig bekend, maar in gevangenschap is gebleken dat de dieren banden met andere wasbeerhonden aangaan, en samen eten, voor de jongen zorgen en vreemdelingen aanvallen. Zowel wilde wasbeerhonden als dieren in gevangenschap leggen latrines aan, waar alle dieren zich ontlasten.
De paartijd valt in februari en maart. De jongen worden na een draagtijd van 59 tot 64 dagen in april en mei geboren. Er kunnen 2 tot 19 jongen worden geboren, maar meestal zijn het er 5 tot 8. Na 25 tot 30 dagen eten ze vast voedsel en na acht weken worden de dieren gespeend. Beide ouders zorgen voor de jongen en brengen eten. In september verlaten de meeste jongen het ouderlijk woongebied, maar sommigen blijven bij de ouders overwinteren. Na negen tot elf maanden zijn ze geslachtsrijp.
In gevangenschap kan een wasbeerhond maximaal elf jaar oud worden, maar in het wild worden ze meestal maar een jaar of drie, vier. De belangrijkste vijand van de wasbeerhond is de wolf.
Wasbeerhonden leven vooral in bossen nabij rivierdalen. Ook op grazige vlakten, in landbouwgebieden, buitenwijken en vlak bij meren kan hij worden aangetroffen. Ze hebben een voorkeur voor vochtige loofbossen met een dichte ondergroei.
Het oorspronkelijke leefgebied is Oost-Azië. Daar leven de wasbeerhonden in het uiterste zuidoosten van Siberië, Korea en Mantsjoerije. Westwaarts komen ze voor tot Mongolië, en zuidwaarts tot Vietnam. Het is ook een algemene diersoort in Japan, waar ze tanuki worden genoemd en een belangrijke rol in de Japanse cultuur spelen.
Een aantal exemplaren is in de jaren dertig in Oost-Europa ontsnapt uit pelsdierfokkerijen. In de jaren vijftig werden ze expres uitgezet in West-Rusland en verwilderd om te dienen als jachtdier. Ze komen nu in het grootste gedeelte van Noord- en Oost-Europa en in West-Rusland voor, met uitzondering van het zuiden.
In Nederland en België zijn de dieren zeldzaam, maar in delen van Duitsland zijn ze snel aan het oprukken, zoals blijkt uit afschotcijfers: in het jachtseizoen 1994-95 werden 407 dieren in de bondsrepubliek geschoten; in het jachtjaar 2005-06 waren dat al 30.016 dieren.
In 2000 is de eerste met zekerheid in Nederland gevonden. Sommigen denken dat er nu tientallen rondlopen, maar het is ook mogelijk dat het hoogstens een paar verdwaalde dieren zijn. In februari 2018 is een wasbeerhond gespot op het Hijkerveld. Er is ook voortplanting van de wasbeerhond in Nederland vastgesteld. Het dier is een exoot en wordt als schadelijk gezien. Het aantal mag dientengevolge worden beperkt door jacht, of weggevangen en naar een professionele opvang worden gebracht.
Omdat het bont verwerkt wordt in kledij wordt het dier tegenwoordig ook op steeds grotere schaal gefokt in bontfokkerijen. Vooral in China en Japan, maar ook in Finland bestaan zulke bedrijven.
Deze industrie is diverse malen in het nieuws geweest vanwege het levend villen van de wasbeerhonden, vooral in China. Dit naar aanleiding van diverse onderzoeken in China door organisaties voor dierenrechten, die het levend villen en andere erbarmelijke misstanden aan het licht brachten. De ophef hierover heeft ertoe geleid dat een groot aantal lidstaten van de Europese Unie tijdens de Landbouwraad heeft aangegeven deze misstanden op Europees niveau te willen bestrijden. Tevens heeft een groeiend aantal merken en winkelketens verklaard geen (echt) bont meer in de collectie te voeren.
Nyctereutes procyonoides viverrinus, Japanse wasbeerhondSommige wetenschappers beschouwen de Japanse ondersoort als een aparte soort, gebaseerd op verschillen in gedrag, chromosomen en lichaamsgewicht.
Toen de leden van het countryrock-ensemble Dillard & Clark hun eigen weg gingen in 1971, richtten bluegrass-violist Byron Berline en gitarist/basgitarist Roger Bush de band Country Gazette op. Gitarist Kenny Wertz en banjospeler Alan Munde kwamen spoedig erbij. Herb Pedersen schreef songs en was gastartiest bij opnamen van Country Gazette, maar ging niet mee op tournee.
Country Gazette nam hun eerste album A Traitor in our Midst op in 1972, geproduceerd door Jim Dickson. Herb Petersen, Skip Conover en Chris Smith waren gastartiesten.
De compilatie Silver Meteor bij Sierra Records werd uitgebracht in 1980 en her-uitgebracht met toegevoegde tracks in 2010. De compilatie bevatte de twee niet uitgebrachte songs All His Children en The Great Filling Station Holdup.
Na tournees in Europa en het Verenigd Koninkrijk nam de band hun album Don't Give Up Your Day Job (1973) op, weer geproduceerd door Jim Dickson. Gasten waren Herb Pedersen, Clarence White, Leland Sklar en Al Perkins.
In 1973 verliet Kenny Wertz de band en Roland White (mandoline, gitaar) werd zijn vervanger. De band bracht het album Live uit in november 1974 in McCabe's Guitar Shop in Santa Monica en weer geproduceerd door Jim Dickson bij Transatlantic Records. Skip Conover was te gast met een dobro-gitaar.
Byron Berline verliet de band in 1975 en Kenny Wertz kwam spoedig weer terug met de violist Dave Ferguson. Ze namen het album Out to Lunch (1976) op voor Flying Fish Records. Jim Dickson was weer de producent en Al Perkins speelde pedal steel.
Kenny Wertz, Dave Ferguson en Roland White verlieten de band. Alan Munde en Roland White waren de enige leden van Country Gazette in 1977, toen ze het album What a Way to Make a Living opnamen bij Ridge Runner Records. Gastmuzikanten waren Byron Berline, Skip Conover, Mike Richey, Richard Greene en Bill Bryson. Dit album werd uitgebracht door Sunset Records in Londen. De leden bij deze opname waren Byron Berline, Roger Bush, Kenny Wertz en Alan Munde. In 1978 vervoegden Joe Carr en Michael Anderson zich bij de band. Ze brachten het album All This and Money Too uit in 1979 bij Ridge Runner Records met als gasten Dave Ferguson, Slim Richey, Tommy Spurlock, Mike McCarty en Michael J. Dohoney. Hun volgende album American & Clean werd geproduceerd door Slim Richie en gasten waren Sam Bush, Dahrell Norris en Slim Richey. Het album werd uitgebracht in 1981 door Flying Fish Records.
Michael Andersen verliet de band en werd vervangen door Greg Kennedy en daarna door Bill Smith. Ze namen America's Bluegrass Band op in Nashville met Herschel Freeman als assistent bij de productie. Voor het album Keep On Pushing was de bandbezetting Alan Munde (banjo), Dawn Watson (gitaar), Steve Garner (basgitaar) en Dave Hardy (zang).
Country Gazette nam verscheidene songs op voor de film Welcome Home, Soldier Boys (1971), inclusief Further Along. De leden van Country Gazette verenigden zich met The Flying Burrito Brothers voor diens live-album The Last of the Red Hot Burritos (1972).
Berline en Munde waren tussen dit optreden met Clarence White in april 1973 in Bob Baxters Guitar Workshop tv-show. De video van deze show werd uitgebracht door Sierra Records in 1998 als Together Again For the Last Time (later her-uitgebracht op dvd als Clarence White: The Video).
1975: Out to Lunch (uitgebracht in 1976 door Ariola Records / Flying Fish Records), uitgebracht in 1975 als The Sunny Side Of The Mountain door Transatlantic Records)
1979: From the Beginning (United Artists) compilatie van A Traitor in our Midst en Don't Give Up Your Day Job
2013: The Four Album Collection (Sierra Records) compileert Live at McCabe's, Out To Lunch, What a Way to Make a Living en The Archives Album: Unreleased Rarities 1973-1977 (nergens anders uitgebracht)
Qi Baishi (vereenvoudigd Chinees: 齐白石; traditioneel Chinees: 齊白石; 1864–1957) was een Chinees kunstschilder die actief was van de late Qing-periode tot halverwege de 20e eeuw. Zijn werkelijke naam was Qi Huang (齊璜). Zijn omgangsnaam was Weiqing (渭清) en Baishi, letterlijk 'witte steen' was zijn artistieke naam. Qi had een breed schildersoeuvre, van vogel- en bloemschilderingen tot shan shui-landschappen. Hij maakte enkele duizenden werken en staat met name bekend om zijn grillige, vaak speelse afbeeldingen van kleine dingen uit de natuur, uitgevoerd in gewassen inkt en kleurpigment. Favoriete onderwerpen waren bijvoorbeeld vissen, krabben, garnalen, perziken, kikkers en insecten.
Qi Baishi werd op 1 januari 1864 geboren in Xiangtan, in de Chinese provincie Hunan. Hij groeide op in een groot boerengezin, waar ook zijn grootouders en acht jongere broers en zussen toe behoorden. Door zijn zwakke gezondheid ging Qi nog geen jaar lang naar school. Hij was te zwak voor het werk op de boerderij en werd een timmerman toen hij 14 was. Toen Qi in het bezit kwam van een Chinees schildershandboek, begon hij zichzelf te bekwamen in het schilderen van dieren. Later bekwaamde hij zich in een groot aantal andere traditionele motieven in de Chinese schilderkunst.
Qi trouwde in 1881 met Chen Chunjun (1874-1940), die op dat moment nog een kind was. Zij kregen samen drie zonen en twee dochters. Vanaf het begin van de 20e eeuw maakte Qi een lange rondreis door China en ging op zoek naar inspiratie voor zijn schilderijen in de natuur. Zo ontmoette hij onder andere Wu Changshuo (1844–1927), een belangrijke vertegenwoordiger van de Shanghai-school. Wu onderwees Qi verder in de schilderkunst en had zo een grote invloed op zijn latere werken.
Na 1917 bouwde Qi een huis in Peking om zich hier permanent te vestigen. De bergen en landschappen die hij op zijn reis had bezocht gaven hem inspiratie voor een aantal shan shui-landschappen die hij in deze periode maakte. Daarnaast begon Qi zich te verdiepen in de dichtkunst en raakte hij bevriend met bekende kunstschilders als Chen Shizeng (1876-1923). Gaandeweg werd Qi een van de bekendste kunstschilders in China. Vanaf 1919 leefde hij samen met zijn concubine Hu Baozhu (1902–1944) en kreeg bij haar vier zonen en drie dochters.
Qi Baishi staat bekend om zijn frisse en spontane schilderstijl. Naar verluidt was hij altijd op zoek naar nieuwe onderwerpen om te schilderen. Qi vond deze onder andere in kleine dingen in de natuur, zoals insecten en kleine gewervelden. Hij liet zich nooit in met westerse invloeden in zijn schildertechniek, in tegenstelling tot veel van zijn tijdgenoten. Twee Chinese kunstschilders die een significante invloed hadden op de schilderstijl van Qi waren Xu Wei (1521–1593) uit de Ming-periode en de chàn-monnik Bada Shanren (ca. 1626—1705) uit de vroege Qing. Deze twee kunstenaars stonden in hun tijd bekend om hun grillige, nonchalante schildertechniek.
Qi bekwaamde zich zowel in het schilderen in gewassen inkt als in de minutieuze gongbi-stijl. Van deze laatste techniek maakte hij weinig gebruik, Qi werd vooral bekend om zijn schilderingen in de expressieve stijl die bekend staat als xieyi (寫意): 'gedachten schetsen'. Volgens Qi moet een schilderij "het midden houden tussen gelijken en niet-gelijken". Ook bezag hij het schilderproces zelf als een onderdeel van de schilderkunst, inclusief de manier waarop de inkt op het papier wordt aangebracht.
De vroegste werken van Qi waren voornamelijk schilderingen van insecten, later ook groenten, planten, speelgoed en andere voorwerpen. Na zijn studie van het Handboek van de Mosterdzaadtuin (芥子園畫傳) uit de vroege Qing-periode begon hij zich ook toe te leggen op portretten. Aanvankelijk schilderde Qi voornamelijk toneelspelers, later wendde hij zich tot vrijwel al zijn kennissen om voor hem te poseren. Toen hij rond de vijftig was, waren zijn penseelstreken scherper geworden en had hij zich ook toegelegd op het schilderen van landschappen en taferelen. Hij bleef echter vooral bekend om zijn dierenafbeeldingen. In zijn laatste periode schilderde Qi muizen en vogels, maar verwierf met name veel waardering met speelse schilderijen van garnalen.
Qi was ook een vaardig kalligraaf en zegelsnijder. Hij noemde zichzelf "de rijke man van driehonderd stenen zegels" (三百石印富翁).
Reeds in zijn eigen tijd waren de werken van Qi Baishi gewild en werd hij geprezen om zijn frisse en spontane benadering van typisch Chinese schildergenres als vogel- en bloemschilderingen, bamboeschilderingen en shan shui-landschappen. Op 4 oktober 1953 werd hij verkozen tot voorzitter van de Chinese Kunstenaarsvereniging (中国美术家协会).
Er zijn ongeveer 3.000 werken van Qi in musea te bezichtigen. Naar eigen zeggen vervaardigde hij zo'n 8.000 schilderijen, maar sinds de jaren 90 van de 20e eeuw groeide het aantal aan hem toegeschreven werken tot meer dan 25.000. Het grootste aantal hiervan betrof werken van onbekende kunstschilders of vervalsingen. Het schilderij Arend staand op een den is een werk dat aan Qi werd toegeschreven en in 2011 voor 425,5 miljoen yuan (ruim 61 miljoen euro) op een veiling werd verkocht. Hiermee behoort het schilderij tot de duurst geveilde schilderijen ter wereld. In 2013 rezen er echter twijfels of Qi wel degelijk de maker van het werk was.
De gemeente West Betuwe telt 281 inschrijvingen in het rijksmonumentenregister; hieronder een overzicht. Zie ook de gemeentelijke monumenten in West Betuwe.
De plaats Acquoy telt 13 inschrijvingen in het rijksmonumentenregister. Zie Lijst van rijksmonumenten in Acquoy voor een overzicht.
De plaats Asperen telt 7 inschrijvingen in het rijksmonumentenregister. Zie Lijst van rijksmonumenten in Asperen voor een overzicht.
De plaats Beesd telt 56 inschrijvingen in het rijksmonumentenregister. Zie Lijst van rijksmonumenten in Beesd voor een overzicht.
De plaats Buurmalsen telt 8 inschrijvingen in het rijksmonumentenregister. Zie Lijst van rijksmonumenten in Buurmalsen voor een overzicht.
De plaats Deil telt 12 inschrijvingen in het rijksmonumentenregister. Zie Lijst van rijksmonumenten in Deil voor een overzicht.
De plaats Geldermalsen telt 14 inschrijvingen in het rijksmonumentenregister. Zie Lijst van rijksmonumenten in Geldermalsen voor een overzicht.
De plaats Heesselt telt 8 inschrijvingen in het rijksmonumentenregister. Zie Lijst van rijksmonumenten in Heesselt voor een overzicht.
De plaats Herwijnen telt 31 inschrijvingen in het rijksmonumentenregister. Zie Lijst van rijksmonumenten in Herwijnen voor een overzicht.
De plaats Heukelum telt 13 inschrijvingen in het rijksmonumentenregister. Zie Lijst van rijksmonumenten in Heukelum voor een overzicht.
De plaats Neerijnen telt 16 inschrijvingen in het rijksmonumentenregister. Zie Lijst van rijksmonumenten in Neerijnen voor een overzicht.
De plaats Ophemert telt 15 inschrijvingen in het rijksmonumentenregister. Zie Lijst van rijksmonumenten in Ophemert voor een overzicht.
De plaats Opijnen telt 12 inschrijvingen in het rijksmonumentenregister. Zie Lijst van rijksmonumenten in Opijnen voor een overzicht.
De plaats Rumpt telt 13 inschrijvingen in het rijksmonumentenregister. Zie Lijst van rijksmonumenten in Rumpt voor een overzicht.
De plaats Tricht telt 8 inschrijvingen in het rijksmonumentenregister. Zie Lijst van rijksmonumenten in Tricht voor een overzicht.
De plaats Spijk telt 8 inschrijvingen in het rijksmonumentenregister. Zie Lijst van rijksmonumenten in Spijk (West Betuwe) voor een overzicht.
De plaats Tuil telt 7 inschrijvingen in het rijksmonumentenregister. Zie Lijst van rijksmonumenten in Tuil voor een overzicht.
De plaats Varik telt 9 inschrijvingen in het rijksmonumentenregister. Zie Lijst van rijksmonumenten in Varik voor een overzicht.
De plaats Vuren telt 2 inschrijvingen in het rijksmonumentenregister. Zie Lijst van rijksmonumenten in Vuren voor een overzicht.
De plaats Waardenburg telt 13 inschrijvingen in het rijksmonumentenregister. Zie Lijst van rijksmonumenten in Waardenburg voor een overzicht.
Michael George Francis Ventris (12 juli 1922 – 6 september 1956) was een Brits architect en classicus die samen met John Chadwick verantwoordelijk was voor de ontcijfering van het zogenaamde Lineair B.
Ventris kreeg zijn opleiding in Zwitserland en in de exclusieve Engelse Stowe School (in Buckinghamshire). Hij sprak zes Europese talen en beheerste daarnaast Latijn en Klassiek Grieks. In 1940 werd hij ingeschreven in de Architectural Association School of Architecture waar hij afstudeerde in 1948, nadat hij tijdens WOII zijn studie had onderbroken om als navigator te dienen bij de Royal Air Force. Enkele jaren na de ontcijfering van het Lineair B in 1951 - 1953, kwam Ventris op 34-jarige leeftijd om het leven door een auto-ongeval.
Aan het begin van de 20e eeuw begon Sir Arthur Evans (1851 – 1941) aan de opgravingen te Knossos, een prehistorische stad op het Griekse eiland Kreta. Tijdens de opgravingen werden een groot aantal kleitabletten gevonden, beschreven in een onbekend schrifttype. Sommige daarvan waren beduidend ouder en werden bij gebrek aan een betere term Lineair A genoemd. Het merendeel bleek echter van jongere datum, en kreeg ter onderscheiding de benaming Lineair B. Evans bleef tientallen jaren bezig met de ontcijfering ervan, echter zonder groot succes.
Voor een deel van de moeilijkheden daarbij was Evans zelf verantwoordelijk. Hij was sterk bevooroordeeld over de aard van de Kretenzische beschaving en was er vast van overtuigd dat het Lineair B de schriftelijke neerslag was van een voor-Griekse taal die hij het "Minoïsch" noemde. Omdat zijn aanzien en invloed in de academische wereld erg groot was, slaagde hij erin ieder onderzoek naar de mogelijkheid, dat de onbekende taal weleens een vroege fase van het Grieks kon zijn, af te remmen, ook al waren er bepaalde aanwijzingen die in die richting wezen.
Ventris ontwikkelde aanvankelijk de theorie dat het Etruskisch en het "Minoïsch" verwant waren, en dat deze verwantschap weleens de sleutel tot de ontcijfering kon bieden. Ook al werd deze theorie ontkracht, toch bleef Ventris in deze richting verder denken tot in de vroege jaren 50 van vorige eeuw.
Kort na de dood van Evans merkte de Amerikaanse archeologe Alice Kober op dat bepaalde woorden in de Lineair B-teksten wisselende woorduitgangen vertoonden. Wees dit misschien op naamvalsuitgangen, zoals in het Latijn en het Grieks?
Vertrekkend van deze vaststelling, stelde Ventris een aantal "roosters" op waarmee hij de symbolen op de kleitabletten associeerde met klinkers en medeklinkers. Zonder daarbij te weten over welke specifieke spraakklanken het ging, deed hij daarbij genoeg kennis op over de onderliggende structuur van de taal om op een verantwoorde manier een gokje te wagen.
Een aantal Linear B-tabletten was ook op het Griekse vasteland ontdekt. Er was reden om aan te nemen dat sommige symbolenreeksen op de tabletten namen waren, en Ventris stelde vast dat bepaalde namen enkel voorkwamen op tabletten die op Kreta waren gevonden. Dus, dacht hij, verwezen die namen naar plaatsen op het eiland, en dit bleek een juiste gok. Met een lijst van de symbolen die hij reeds had ontcijferd, slaagde Ventris er nu in grote gedeelten van de tekst te "lezen" en op die manier bewees hij dat de taal die schuil ging achter het Lineair B effectief Grieks was. Deze ontdekking bracht Evans’ theorie over de Minoïsche cultuurgeschiedenis aan het wankelen, en bewees dat de beschaving van Kreta, ten minste in een latere fase die samenviel met de Lineair B tabletten, diende geassocieerd te worden met het Myceense Griekenland.
meerdere auteurs, Verrassende verhalen uit de geschiedenis, The Reader's Digest, Amsterdam/Brussel, 2008, 195-200. ISBN 9789064078149. Geraadpleegd op 9 september 2014.
Het Ereteken voor Vrouwen (Duits: Ehrenzeichen für Frauen) was een 31 december 1899 ingestelde onderscheiding van het groothertogdom Saksen, een van de Duitse staten. De stichter was Karel Alexander van Saksen-Weimar-Eisenach die de kop van zijn in 1859 gestorven Russische moeder op de medaille liet plaatsen.
De medaille werd in drie afdelingen en meerdere uitvoeringen uitgereikt. Dergelijke medailles werden door vorsten en regeringen gebruikt omdat een vrouw naar het bevinden in die tijd niet voor een ridderorde in aanmerking kwam. Een vrouw kon logischerwijze, zo meende men, geen "Ridder" zijn. Het hertogdom Saksen kende geen damesorde
De traditie om naast de ridderorden een Algemeen Ereteken uit te reiken is terug te voeren op het Pruisische Algemeen Ereteken dat in 1810 werd ingesteld.
De ovale medaille droeg op de voorzijde de kop van groothertogin Maria Pauwlona van Saksen met het rondschrift "MARIA PAWLONA GROSSHERZ. V. SACHSEN GROSSF. V. RUSSLAND". Op de keerzijde is een gekroond en verstrengeld monogram "MP" aangebracht.
Tweede afdeling: zilveren en verguld zilveren medaille met kroon en op de keerzijde de opdracht "FÜR FRAUEN VERDIENST"
Derde afdeling: zilveren en verguld zilveren medaille met lauwerkrans, kroon en op de keerzijde de opdracht "FÜR FRAUEN VERDIENST")Men droeg de medailles aan een strik van rood lint met een gele bies op de linkerschouder.
In 2005 maakte zij haar debuut met een bijrol in de Telefilm Gezocht: Man van Patrice Toye. Haar eerste grote hoofdrol speelde zij als Liselore in De Griezelbus van regisseur Pieter Kuijpers en producent BosBros.
In 2007 speelde Lisa in Willemspark, een televisieserie over het opgroeien van rijke kinderen in Amsterdam-Zuid en in 2008 was ze te zien naast Theo Maassen in de thriller TBS van regisseur Pieter Kuijpers, over een ontsnapte tbs'er die een meisje van dertien gijzelt. Voor haar rol in die film ontvangt zij begin 2009 een CosmoGirl! Born To Lead Award in de categorie Rising Star. Ook haalt zij de shortlist van de Rembrandt Award 2009 in de categorie Beste Actrice.
In 2010 was ze te zien in een gastrol in het tweede seizoen van de serie We Gaan Nog Niet Naar Huis. Ook speelde ze de vrouwelijke hoofdrol in de arthouse film Shocking Blue van Mark de Cloe. In 2011 speelt ze een bijrol in de speelfilm Lena van de Vlaamse regisseur Christophe van Rompaey, die in Toronto in premiere gaat. 
Sinds 2012 speelt Lisa een vaste rol als de jongste dochter van Monique van de Ven in de tv-serie Dokter Deen. In 2013 krijgt ze lovende kritieken vanuit Hollywood over haar rol in de Duitse speelfilm Quellen des Lebens. Bij de grote Duitse filmprijzen, de Lola's, wordt de film genomineerd als Beste Speelfilm. Ook speelt ze een grote bijrol in de tv-serie Zusjes en een hoofdrol in de serie Max & Billy's Drill Machine Girl. Deze oorspronkelijk voor internet gemaakte maar ook bij Veronica op tv uitgezonden serie wordt genomineerd voor een Digital Emmy Award.
In 2014 speelt Lisa o.a. de hoofdrol in drie korte films: De Laatste Dag van de Zomer van regisseur Feike Santbergen wordt geselecteerd voor de competitie van het Toronto International Film Festival (TIFF), Forever After van Charlotte Scott-Wilson gaat in Palm Springs in premiere en de film Guys Night van  Ivan Lopez Nunez. In 2015 is Lisa in de bioscoop te zien in de arthousefilm Zomer. Ook speelt ze een gastrol in de populaire tv-serie Danni Lowinski.
In 2016 is Lisa te zien in het derde seizoen van Dokter Deen en speelt ze één van de hoofdrollen in de dramaserie Project Orpheus 
Nuffic is de Nederlandse organisatie voor internationalisering in onderwijs. Het is een onafhankelijke non-profitorganisatie gevestigd in Den Haag. . 
De belangrijkste subsidieverstrekkers zijn het Nederlandse ministerie van Buitenlandse Zaken en het Nederlandse ministerie van Onderwijs, Cultuur en Wetenschap. Nuffic speelt een belangrijke rol in het bevorderen van internationale samenwerking in het onderwijs tussen Nederland en andere landen.
Nuffic werd op 11 januari 1952 opgericht door de president-curatoren van alle toenmalige Nederlandse universiteiten. Doel was vooral om Engelstalig onderwijs te organiseren voor studenten uit recent onafhankelijk geworden ontwikkelingslanden. Binnen Nuffic werd daarvoor bijvoorbeeld het Institute of Social Studies (ISS) opgericht, maar dat werd in 1956 onafhankelijk van Nuffic. De latere rol van Nuffic in de ontwikkelingssamenwerking – beheer van programma’s voor beursverlening en institutionele samenwerking – vond hier zijn wortels.
Nadat Koningin Wilhelmina naar Paleis Het Loo verhuisde, betrok Nuffic het Paleis Noordeinde, waar het tot 1977 kantoor hield.
In de loop der jaren kreeg Nuffic er tal van taken bij. Sinds 1958 hield zij zich bezig met diplomawaardering en onderwijsvergelijking. De bemoeienis met inter-Europese onderwijssamenwerking begon sterk te groeien in de jaren tachtig met stimuleringsprogramma’s van EEG en de Nederlandse overheid.
In 2015 fuseerde de Nuffic met het Europees Platform dat een vergelijkbare doelstelling had voor basis en middelbaar onderwijs. Van 2015 tot begin 2017 heette de organisatie dan ook: EP-Nuffic. Vanaf maart 2017 is het opnieuw: Nuffic.
Stond Nuffic in het begin voor Netherlands Universities Fellowships For International Cooperation, tegenwoordig dekt die afkorting de lading niet meer en is Nuffic een eigennaam.
het versterken van de positie en bekendheid van het Nederlandse hoger onderwijs en wetenschappelijk onderzoek;
Cornelia Elizabeth (Corrie) van Gorp (Rotterdam, 30 juni 1942) is een Nederlands actrice en zangeres.
Corrie van Gorp is een dochter van Piet van Gorp, die deel uitmaakte van het accordeontrio The Three Jacksons. Corrie van Gorp werd begin jaren 70 landelijk bekend toen zij samen met Willem Nijholt optrad in twee theatershows van Wim Sonneveld.
In 1975 speelde Van Gorp een van de hoofdrollen in de musical Een kannibaal als jij en ik van Freek de Jonge en Bram Vermeulen. Hetzelfde jaar was zij voor het eerst te zien in een revue van André van Duin. Samen met Frans van Dusschoten vormden zij jarenlang een populair revuegezelschap. Twee bekende typetjes die Van Duin en Van Gorp samen vertolkten waren meneer en mevrouw De Bok.
Van Duin bezorgde Van Gorp ook een aantal carnavalhits en filmrollen. Haar grootste succesnummers waren Zo slank zijn als je dochter (1977), Alie van de Wegenwacht (1980) en Ik ben tamboer (1981). Tol Hansse en Clous van Mechelen maakten de elpee Corrie van Gorp (1978) voor haar, met daarop onder andere de single Een Hollandse Boerenmeid.
Nadat Van Gorp zich uit het theater had teruggetrokken, woonde zij jarenlang in het buitenland. Ook heeft zij in de jaren 80 in Noordwijk, Zuid-Holland, gewoond. Later woonde zij in Rotterdam.
Haar (geplande) laatste optreden verzorgde zij op 24 september 2007 in Exloo, samen met Van Duin, Lee Towers en Ron Brandsteder en begeleid door onder anderen Bert Brandsma op bassaxofoon.
In 2009 was Van Gorp weer te zien op televisie als mevrouw De Bok, in de wekelijkse Dik Voormekaar Show van André van Duin en Ferry de Groot. In september 2009 opende ze (samen met Van Duin, als meneer en mevrouw De Bok) de jaarlijkse Draaiorgeldag in Amsterdam. Ook in het op 30 december 2009 uitgezonden programma ter ere van de 80ste verjaardag van Mies Bouwman trad zij samen met André van Duin op als meneer en mevrouw De Bok.
Knokke-Heist (Frans: Knocke-Heist) is een gemeente in West-Vlaanderen en een van de bekendste badplaatsen van België. Het is gelegen aan de grens met Nederland. De zee vormt de noordgrens en ten oosten ligt het Provinciaal Natuurpark Zwin als een buffer met de kust van Zeeuws-Vlaanderen (Nederland). Aan de zuidkant van Knokke-Heist ligt Damme en ten westen ligt de zeehaven van Brugge. De gemeente telt ruim 33.000 inwoners. 
Pas in 11de eeuw is de mens door indijking van schorren winst beginnen te boeken in zijn strijd om land te verwerven op de zee. De streek was vele eeuwen bezet door vreemde mogendheden en was vaak de inzet tussen vorsten en koningshuizen. Knokke was op het einde van de 19de eeuw nog een verloren dorpje. De ontwikkeling van polderdorp tot badplaats steunde op 3 pijlers: in 1887 de eerste verkaveling door een consortium projectontwikkelaars ‘avant la lettre’, de oprichting in 1909 van een vastgoedgroep ‘Compagnie Het Zoute’ en in 1922 de opstart van de uitbreiding ‘Albertstrand’. In 1971 kwam de fusie van een aantal deelgemeenten tot stand namelijk het huidige Knokke-Heist.
Na de Eerste Wereldoorlog werd vlak voor de kust op een zandbank een grote hoeveelheid munitie gestort. Dit munitiestort is het grootste van België.
De trein bereikte Heist op 16 augustus 1863 met een spoorlijn via Blankenberge. In 1906 werd een meer rechtstreekse route naar Heist geopend (situatie van voor 1906 te zien op deze kaart). Op 18 maart 1890 werd in Heist een aansluitende buurtspoorweglijn geopend van Heist naar Brugge langs Knokke en Westkapelle. Pas in 1920 werd de spoorlijn doorgetrokken tot het huidig eindpunt in Knokke en was geen overstap op de tram meer nodig. Door de opening van de ontbrekende tramlijn Blankenberge - Heist in 1908 werd een doorgaande tramverbinding Oostende - Heist mogelijk. In Knokke zelf volgden diverse verlengingen:
29-06-1912: Station tot Zoute via Lippenslaan. Tevens werd de lijn tot Heist geëlektrificeerd. Alle hierna vermelde verlengingen zijn elektrisch.
04-07-1929: Oosthoek Siska tot Retranchement in Nederland, vanwaar er aansluiting was op het tramnet van de stoomtram-Maatschappij Breskens - Maldeghem, SBM.
21-07-1927: Een nieuwe route langs de Zoutelaan en Elizabethlaan (Oostkant) die enkel gebruikt werd in de richting Zoute - Lippenslaan door de lijnen 1 en 10.
23-08-1935: Een route vanaf Duinbergen langs Elizabethlaan en de casino tot Lippenslaan. Deze route werd enkel gebruikt door de lokale lijn 12 Zoute - Duinbergen.In de jaren 30 van de vorige eeuw reed er een lokaal en regionaal elektrisch tramnet met de volgende lijnen:
14: Knokke station - Westkapelle - Sluis (tot 1945 beperkt tot Westkapelle - Sluis) (De lijn Westkapelle - Sluis was al geopend in 1890)De eerste opheffing was Oosthoek - Retranchement op 30 augustus 1939. Op 30 juni 1951 sneuvelden de trajecten: Zoute - oosthoek, de lijn 12 naar Duinbergen en de Zoutelaan route. Op 6 oktober 1951 volgde de lijn Westkapelle - Sluis. De lijn naar Brugge is op 29 september 1956 opgeheven. Op 30 juni 1967 was er de laatste opheffing: Knokke station - Het Zoute. Er zijn plannen om de kusttram te verlengen naar Westkapelle.
De fusiegemeente Knokke-Heist bestaat uit de deelgemeenten Knokke, Heist, Westkapelle en Ramskapelle. Heist is een verstedelijkte kern aan zee. Knokke, oorspronkelijk een kilometer landinwaarts gelegen is eveneens naar en langs de kust uitgegroeid. Tussen Knokke en Heist liggen de wijken Duinbergen en Albertstrand. Ten oosten van de kern van Knokke ligt Het Zoute. Westkapelle en Ramskapelle liggen in het binnenland. Westkapelle is naar Knokke toe gegroeid, Ramskapelle is nog een polderdorp gebleven.
Voorheen was er een apart dorp Koudekerke op de vroegere begraafplaats aan de zuidkant van Heist. Daarvan rest tegenwoordig alleen nog een straatnaam en archeologische resten.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Het Zwin is een grensoverschrijdend natuurreservaat van 150 ha. Het is een schorrengebied en een broedplaats voor zeldzame vogels, beheerd door de Provincie West-Vlaanderen in samenwerking met de Stichting Het Zeeuwse Landschap. In Heist, tegen de havendam van Zeebrugge, ligt het natuurreservaat Baai van Heist.
Knokke-Heist heeft een ruim cultureel aanbod, onder andere in het cultuurcentrum Knokke-Heist (Scharpoord), het Casino Knokke, het For Freedom Museum en Sincfala, Museum van de Zwinstreek. Tijdens het voorjaar en de zomermaanden zijn er diverse activiteiten (Internationaal Vuurwerkfestival, Kneistival, Internationaal Fotofestival Knokke-Heist, enz...).
De Bosmolen en de Kalfmolen zijn twee molens in de gemeente Knokke-Heist. Die laatste wordt ook als beschermd monument erkend.
Knokke-Heist had een vlindertuin waar 350 soorten vlinders en andere insecten konden worden bezichtigd. De vlindertuin heeft haar deuren sinds 3 oktober 2010 definitief gesloten.
Burgemeester is Leopold Lippens van de Gemeentebelangen. Deze partij heeft de meerderheid met 24 op 31 zetels.
De rode cijfers naast de gegevens duiden aan onder welke naam de partijen telkens bij een verkiezing opkwamen.De zetels van de gevormde coalitie staan vetjes afgedrukt (*)1988: BL 1994: NF 2012: Team Waeghe
Biervliet is een dorp in Zeeuws-Vlaanderen, het zuidelijk deel van de Nederlandse provincie Zeeland. Biervliet maakt deel uit van de gemeente Terneuzen. Biervliet had in het verleden stadsrechten en had op 1 januari 2014 een inwonertal van 1.591.
De oudste vermelding van Biervliet vinden we in een charter uit 984 waarin sprake is van de Fluvium Berverna. Waarschijnlijk is langs deze waterloop (inbraakgeul) de eerste bewoning geconcentreerd: Bierfletum (1075). De naam kan verwijzen naar een “bierkleurige waterloop”;  het Germaanse bir of bier, betekent modder, mest. Ook is het mogelijk dat het voorvoegsel bier naar de diersoort bever verwijst.
Biervliet hoorde tot de Vier Ambachten, meer speciaal tot het Ambacht Boekhoute. De grens met het Brugse Vrije lag net buiten de stad, aan de westzijde. Sinds 1102 hoorde Biervliet met de Vier Ambachten tot Rijks-Vlaanderen, een leen van het Heilige Roomse Rijk, maar de buurgemeente IJzendijke behoorde tot het Franse leen Kroon-Vlaanderen. Kerkelijk viel Biervliet onder het aartsbisdom Keulen (later aartsbisdom Utrecht) en IJzendijke onder het bisdom Doornik.
Biervliet kreeg al vóór 1183 stadsrechten en tolvrijstelling van de Vlaamse graaf Filips van de Elzas. Biervliet behoorde tot de reeks van havensteden die door de Vlaamse graven Diederik van de Elzas en Filips van de Elzas langs de Noordzeekust gesticht werden ter bevordering van het economische leven. Andere steden die tot deze reeks behoren, zijn Grevelingen, Mardijk, Duinkerke, Nieuwpoort en Damme.
In 1224 werd het stadsbestuur gereorganiseerd. Voortaan waren er twee burgemeesters en zeven schepenen. Er waren toen twee parochies en net buiten de stad lag het kasteel van de graaf van Vlaanderen.
Biervliet was in de 13e eeuw een dynamische en bloeiende handels- en nijverheidsstad met visserij en verregaande moernering voor zout en brandstof. Ook zout- en lakenindustrie waren pijlers van welvaart. Jaar- en weekmarkten versterkten deze positie en ook het bezit van een goed bereikbare haven, droegen bij aan deze bloei. Biervliet was meer gericht op de stad Gent en behoorde daarom niet tot de Hanzegemeenschap onder leiding van Brugge.
Aan de oostkant van Biervliet lag een uitgebreid moer- of turfgebied, dat voor turf werd afgegraven. De stad was tot ca. 1400 een centrum van zoutindustrie. Het zout was uitstekend geschikt voor het haring kaken en werd gewonnen door het verbranden van het zouthoudend veen uit de moernering. Het weggraven van het zoute veen (moer) verzwakte de dijken, met ernstige doorbraken en overstromingen als gevolg. Door overstromingen in 1375 en 1404 kwam Biervliet op een eiland te liggen en aan de handel met Vlaanderen, uitgezonderd zout, kwam toen een einde.
In 1516 moest Biervliet haar zelfstandigheid prijs geven. Het eiland kwam er nog meer verlaten en desolaat bij te liggen. Van Pasen tot Pinksteren 1573 bezetten de Watergeuzen het gunstig gelegen Biervliet. In 1588 kwam Biervliet definitief onder staats gezag en werd het opgenomen in het Committimus: een unie met Axel en Terneuzen die bestuurd werd vanuit Middelburg. Tussen 1590 – 1604 werd in fasen binnen de oude middeleeuwse stad een fort aangelegd in de vorm van een onregelmatige vijfhoekige ster. In 1643 kreeg Biervliet een eigen magistraat. Burgemeester werd Magiel de la Palma. Binnen het fort bouwde men in 1660 de Hervormde kerk. Daarin kwamen drie gebrandschilderde ramen die worden toegeschreven aan de Middelburgse glazenier Cornelis van Barlaer. In 1688 werd het eiland verbonden met het vasteland door de indijking van de Groote Zuiddiepepolder. Effectiever was de westelijke aanhechting aan IJzendijke, in 1702.
Voortdurend, tot in 1907 toe, werden er nieuwe polders rond Biervliet aangelegd, waardoor het grondgebied toenam. Tot de Franse Tijd waren bijna alle landerijen in handen van Zeeuwse eigenaren; daarna gedeeltelijk in Vlaamse handen. Jacob Cats en zijn nazaten hieven tot 1794 de tienden over Biervliet. Tot die tijd was de Gentse roede als oppervlaktemaat in gebruik, terwijl in de rest van westelijk Staats-Vlaanderen de Brugse roede gebruikt werd. Tot de mechanisatie in de landbouw, was Biervliet een agrarisch dorp. Door de inpolderingen waren er verschillende landbouwhaventjes waarvan bij de dijkverzwaring in 1970 het laatste (de Paulinakaai) verloren ging.
Tot ca. 1850 was Biervliet goed bereikbaar met de beurtschippers. Na de bedijking van de Elisabethpolder in 1866 verviel de haven naast het dorp. In 1872 werden er plannen gemaakt om de weg naar Gent via de Maagd van Gent met kasseien te bestraten. Ook de weg over de Noorddijk naar IJzendijke werd in de tijd bestraat. Biervliet kreeg een goede ontsluiting na de bedijking van de Braakman in 1952 en de aanleg van de Middenweg (N61). In 2014 werd deze weg, de tegenwoordige Rijksweg 61, verbreed.
De opening van de tramlijn Hoofdplaat - Pyramide via Biervliet was 5 april 1918. Voortaan was reizen niet zo’n probleem meer, zeker niet nadat de lijn Hoofdplaat – Breskens  op 24 oktober 1928 in gebruik werd genomen.
Omstreeks 1948 verdween de tram uit het straatbeeld, werden de rails opgebroken en namen autobussen de dienst over. De bus reed door de Gentsestraat, halte Baerdemaeker, Beukelsstraat, Noordstraat, halte koster Van Poucke, richting Driewegen over de Noorddijk.
Na de aanleg van de Middenweg, rond 1956, verviel de bushalte op het eind van de Weststraat en reed de bus niet meer door de Gentsestraat en kwam de halte begin Weststraat te liggen.
Omstreeks 1966 was de latere Hoofdplaatseweg gereed en liet de bus het dorp links liggen. Alleen de halte bij  het busstation bleef.
Het vroeger knooppunt van de tram (Pyramide 1918-1948) verplaatste zich dus naar het knooppunt van de bus (Driesprong 1948-1956) naar het busstation (1956-heden).
De elektriciteit bereikte Biervliet in 1923, de waterleiding in 1934 en het aardgas in 1969. Telefoneren was al mogelijk vanuit het stadhuis vanaf 1884.
In 1659 werd begonnen met de bouw van een nieuwe kerk op de plaats van de oude die te klein was geworden.
Op Palmzondag 1660 werd de kerk in gebruik genomen door dominee Jacobus Peudevijn. Bij de laatste restauratie in 2002-2003 werd de hele kerk onder handen genomen en multifunctioneel ingericht. 
De parochie van Biervliet was heropgericht in 1855, nadat in de middeleeuwen Biervliet reeds twee parochies met bijhorende kerken had gekend, vóór het verval van het stadje. In 1856 werd de Onze-Lieve-Vrouw-Onbevlekt-Ontvangenkerk ingewijd, opgedragen aan Onze Lieve Vrouwe Onbevlekt Ontvangen. De bouw komt voort uit een legaat van Constantinus Bernardus Thomaes. De kerk stond destijds nog buiten de bebouwde kom. Naast de kerk kwam in 1878 een pastorie. In  1924 werden de zijbeuken eraan gebouwd. In oktober 1944 werd het gebouw zwaar beschadigd. Een restauratie volgde in 1964.
In februari 2015 werd het gebouw onttrokken aan de eredienst. Sindsdien zijn de vieringen in de plaatselijke PKN-kerk. In die laatstgenoemde kerk is nu ook de houten kruisweg van pastoor Omer Gielliet te bewonderen.
In 1842 bouwde koopman-molenaar Jacob Lijbaart stellingmolen 'De Harmonie' als oliemolen. In de tweede helft van de 19e eeuw werd de nabijgelegen standerdmolen 'De Ster' ontmanteld en de inmiddels al jarenlang niet meer gebruikte 'De Harmonie' verbouwd tot een beltmolen, geschikt om graan te malen. In de muren zijn nog duidelijk de sporen van de vorige functies zichtbaar. De familie Lijbaart heeft de molen in bedrijf en liet deze zo nu en dan draaien. Sinds de zomer van 2017 draait de molen niet meer, omdat groot onderhoud nodig is.
In 1806 werd het huidige dorpshuis De Oude Raedthuys als stadhuis opgetrokken. Kenmerkend is de haring op het torentje, waarin tot 1935 een alarmklok hing. Tot dat jaar was het gebouw in gebruik als gemeentehuis, daarna als café en na 1994 als dorpshuis. De pui is afkomstig van het vorige stadhuis uit 1774.
In 1954 werd het gemeentehuis op de Markt officieel in gebruik genomen. Het vorige gebouw (in de Kerkstraat) was in maart 1945, door onvoorzichtigheid van Engelse militairen, in vlammen opgegaan. Het nieuwe stadhuis is een ontwerp van het architectenbureau Rothuizen-Van ’t Hooft. In de voorgevel bevinden zich drie gedenkstenen van de Veerse kunstenaar Philip ten Klooster. In het trapportaal is een gezandstraald raam ter herinnering aan de bevrijding van 1944. Het gebouw deed dienst tot 1 april 1970 en is sindsdien een particuliere woning.
In wijkcentrum het Trefpunt bevindt zich een maquette van de Biervlietse bebouwde kom, in schaal 1:300. De bodemplaat is 4 × 3 m. Interactief zijn de middeleeuwse omwalling,  het 17e-eeuwse fort en de woningen van de middenstanders omstreeks 1940. De maquette is in het jaar 2000 vervaardigd door 24 vrijwilligers van de Stichting Behoud Monumenten Biervliet.
In de maquettezaal bevinden zich acht verlichte vitrines met daarin afbeeldingen van gebrandschilderde ramen, vervaardigd door 17e-eeuwse Middelburgse glazenier Cornelis van Barlaer. Het betreft weergaven van de drie glazen in de hervormde kerk van Biervliet, twee uit de Oostkerk van Middelburg, een van IJzendijke, een van Schoondijke en Burgh.
Begin september 1944 was de Antwerpse haven vrijwel onbeschadigd in geallieerde handen gevallen. Het was nu zaak de Westerschelde met aangrenzend gebied te veroveren. Dit gebeurde in de Slag om de Schelde. Nadat een Poolse divisie oostelijk Zeeuws-Vlaanderen had veroverd, begonnen de Canadezen in de nacht van 8 op 9 oktober aan de verovering van West-Zeeuws-Vlaanderen. In de vroege morgen van 8 oktober werden aan de westkant van de Braakman twee bruggenhoofden geslagen. Nabij deze locatie werd op 28 oktober 1978 in de Paulinapolder een oorlogsmonument van de plaatselijke kunstenaar Ernest Joachim onthuld om de Canadese bevrijders te eren.
Biervliet ligt in een zeekleipoldergebied op een hoogte van ruim 1 meter. In het dorp is enig reliëf te vinden, mogelijk ten gevolge van een vroegere burcht. Oostelijk langs Biervliet loopt het Uitwateringskanaal Nol Zeven. Verder naar het oosten bevindt zich de Braakmanpolder en de Braakmankreek, ontstaan na de indamming van de Braakman in 1953.
In het noordoosten bevindt zich de Westerschelde met buitendijkse schorren en het Vaarwater langs de Paulinapolder. Hier bevindt zich ook het Landingsmonument en verder naar het oosten De Mosselbanken en de chemische industrie van Terneuzen.
Het conserveren van vlees en vis in zout is al sinds de Oudheid bekend. In de veertiende eeuw voerde Denemarken in tonnen geslagen gezouten en gekaakte haring uit, voornamelijk uit Schonen. Deze was aan wal gekaakt: van ingewanden gezuiverd. 
De Vlaamse vissers voeren tot op de Engelse visgronden en moesten derhalve onderweg hun verse haring kaken. Deze aanvoer kwam in conflict te staan met reguliere visinvoer van de Hanse. Deze nieuwe techniek (kaken op zee) is vermoedelijk door Willem Beukelszoon omstreeks 1400 in Biervliet geïntroduceerd. Door het kaken aan boord kwam de haringvisserij tot grote bloei. Ook de plaatselijke zoutproductie nam een grote vlucht.
Op 5 september 1958 onthulde Commissaris der Koningin Jhr. Mr. A. F. C de Casembroot het standbeeld ter ere voor Willem Beukelszoon.
De vlag bestaat uit vier kwarten. De bovenste zijn geel en wit, de onderste rood en zwart. De kleuren zijn afkomstig van het wapen van Biervliet. De vlag is vastgesteld door de gemeenteraad in zijn vergadering van 14-06-1962.
Diverse keren bracht het staatshoofd of een familielid een bezoek aan Biervliet. Op 30 juli 1785 bezocht stadhouder Willem V Biervliet. Kort na de Belgische Revolutie bracht in de zomer van 1831 prins Frederik een bezoek aan Biervliet. Op 1 oktober 1831 ontving Biervliet koning Willem II, toen nog kroonprins. Op 24 mei 1862 was het koning koning Willem III die Biervliet bezocht. In maart 1906 was koningin Wilhelmina in Zeeuws-Vlaanderen, dat door een watersnood was getroffen; daarbij bezocht ze ook Biervliet. Op 16 september 1921 waren het koningin Wilhelmina, prins Hendrik en prinses Juliana, die in het kader van het charme-offensief van de anti-annexatie beweging van dominee Jacob Pattist Biervliet bezochten.Op 13 maart 1945 kwam koningin Wilhelmina bij Eede de Nederlandse grens over, bij Biervliet stopte ze bij de daar opgestelde schoolkinderen. Op 24 juni 1955 werd het Julianaziekenhuis in Terneuzen geopend. Daaraan voorafgaand bezocht koningin Juliana de Julianahoeve in de Braakman en reisde per helikopter verder naar Terneuzen. Op 27 mei 2010 bezocht prins Willem-Alexander vertegenwoordigers van de gemeenschap Biervliet in het Dorpshuis.
Op Hemelvaartsdag 1973, donderdag 31 mei, herdacht Biervliet dat in 1573 de Watergeuzen Biervliet in bezit namen en de Spanjaarden verdreven. Het waren drie dagen festiviteiten met op donderdag een optocht. Daarin werden de hoogtepunten uit de Biervlietse geschiedenis uitgebeeld. Tienduizenden bezoekers stroomden toe. Bij die gelegenheid werd de geuzenvlag geïntroduceerd.
Nog jaarlijks vinden op Hemelvaartsdag de Geuzenfeesten plaats en om de vijf jaar is er een groots feest met een historische optocht, zijn de straten versierd en loopt de bevolking in historische kledij.
Het Museumhof (ook bekend als het Voormalig universiteitsgebouw Werktuigbouwkunde) is een appartementencomplex in de plaats Delft, in de Nederlandse provincie Zuid-Holland. Het complex is een voormalig universiteitsgebouw van de TU Delft en een rijksmonument. 
Het gebouw werd gebouwd voor de faculteit Werktuigbouwkunde en was gereed in 1911, naar ontwerp van rijksbouwmeester J.A.W. Vrijman. Het gebouw bevatte onder meer collegezalen, de kabinetten van hoogleraren en assistenten en de bibliotheek. In 1921 werd de westelijke vleugel uitgebreid met een vierde verdieping en werd een hulpgebouw voor aero- en hydrodynamica opgetrokken. In 1942 werd op de middenvleugel een vierde verdieping toegevoegd. In de tweede helft van de jaren vijftig verhuisde de afdeling naar een nieuw gebouw aan de Mekelweg. 
In de jaren negentig van de twintigste eeuw is het universiteitsgebouw verbouwd tot appartementencomplex. Hierbij heeft het hoofdvolume wijzigingen ondergaan.
Het universiteitsgebouw is opgetrokken vanuit een samengestelde plattegrond, die zich laat lezen als een E, waarvan de rug aan de Nieuwelaan ligt en waarvan de oostelijke poot ook E-vormig is. Aan de westelijk poot bevindt zich op de noordoosthoek een torenvolume. Over de lengte van de gevel aan de westzijde bevindt zich een serre.
Het voormalige universiteitsgebouw van Werktuigbouwkunde aan de Nieuwelaan uit 1905-1911 van architect Vrijman is van algemeen belang vanwege de cultuur- en architectuurhistorische waarde - als historisch-functioneel onderdeel van het complex Werktuigbouwkunde van de Technische Universiteit, als voorbeeld van de Neo-Renaissance, vanwege de plaats die het inneemt in het oeuvre van Vrijman en vanwege de hoofdvorm, het materiaalgebruik en de detaillering en de redelijke mate van gaafheid daarvan. Het heeft stedenbouwkundige waarde vanwege de beeldbepalende ligging aan de Nieuwelaan en de Ezelsveldlaan en de ruimtelijk-functionele en visuele relatie met de omringende bebouwing, zowel van het complex als de overige voormalige gebouwen van de Technische Universiteit.
De zomereik (Quercus robur) is een zeer lang levende, Europese, hardhout leverende boom. De bladeren van de zomereik verteren zeer moeilijk wat zijn invloed heeft op de strooisellaag in het bos.
De eik heeft zich sinds de laatste ijstijd (Weichselien) vanuit Zuid-Spanje, Zuid-Italië en het zuiden van de Balkan naar het noorden over Europa verspreid. De Nederlandse en Belgische autochtone eiken komen oorspronkelijk uit Zuid-Spanje en Zuid-Italië. Daarnaast zijn er in Nederland en België ook veel eiken afkomstig uit verschillende andere gebieden aangeplant.
De eik is historisch een van de dominante soorten in het West-Europese bos. Je zou verwachten dat, wanneer je een bos op zijn beloop laat, de eik zijn positie kan bewaren. Dit blijkt echter niet zo te zijn. Eiken hebben licht nodig om te ontkiemen en op te groeien tot een boom (het is een uitgesproken lichtminnende boomsoort). In een 'natuurlijk' bos zonder grote grazers is de concurrentie voor licht in het nadeel van de eik. Schaduwverdragende soorten als beuk en haagbeuk zijn beter in staat om die gaten te dichten.
In een natuurlijke wildernis met grote grazers (rund, paard, herten, eventueel wisent en eland) bestaat een bos uit een boomgroep omgeven door bosranden van struweel. Dat struweel, bestaande uit sleedoorn, braam, meidoorn en roos, is in eerste instantie boomloos. Eiken worden hoofdzakelijk door de gaai en de bosmuis verspreid. De gaai zorgt voor transport op lange afstand (tot enkele kilometers ver), terwijl de bosmuis vooral zorgt voor verspreiding van de eikels binnen het bos (tot meer dan 50 m). Indien ze beschermd zijn tegen de grazers, kan de eik er opgroeien tot een boom en is er een begin van een bos. In dergelijke begraasde gebieden is de eik door deze hulp en door zijn krachtige wortelstelsel in het voordeel ten opzichte van andere boomsoorten.
Het blad van de zomereik is onregelmatig gelobd, met 3 - 7 diepe bochtige insnijdingen en heeft een asymmetrische vorm. Het blad is kaal en heeft zijn grootste breedte boven het midden. De bladsteel is kort (1-9 mm); de bladvoet is hartvormig en aan beide zijden oorvormig teruggebogen. De bladvorm is het makkelijkst te herkennen onderscheid met de nauw verwante wintereik. De bladeren zitten voornamelijk in kortloten, in groepjes nabij de toppen van de twijgen. Hierdoor en doordat de bladeren onregelmatig gericht staan, maakt de kroon een losse en rommelige indruk.
De eik verliest heel laat zijn bladeren. Jonge eiken houden vaak gedurende de hele winter hun verdorde blad vast.
De zomereik is eenhuizig. De mannelijke en vrouwelijke bloemen komen in aparte bloeiwijzen op de boom voor.
De 2-3 cm lange eikels staan, vaak gepaard, op flinke (5-12 cm) lange steeltjes (vandaar de Duitse naam: "Stieleiche").
De schors van jonge bomen is glad en zwak grauwgroen glanzend, van oudere bomen wordt de schors diep en vrij onregelmatig gegroefd en grijsgroen van kleur. Naast lengtegroeven zijn er, in tegenstelling tot bij de wintereik of de tamme kastanje, ook vaak horizontale dwarsgroeven. Zeer oude eiken vertonen vaak zeer diepe groeven.
De zomereik is zeer variabel van groeivorm. Er is een grote variatie in genetische herkomst bij zomereiken, wat zijn weerslag heeft op uiterlijke kenmerken. In vrije stand vertakt de stam zich meestal spoedig en vormt op den duur een brede, losse kroon van zware, vaak grillig kronkelende takken.
Afhankelijk van de standplaats worden vrijstaande eiken 15-25, soms 30-35 meter hoog. De kroon kan zeer breed uitgroeien, tot een koepel van 25 en soms 35-40 meter breed.
In gesloten bosopstanden daarentegen vormt de eik een lange rechte stam met een hoog aangezette, relatief kleine kroon. In bossen bereiken eiken hoogtes van 20-30, in optimale omstandigheden 35-40 meter.
Op arme bodems groeien eiken langzaam en ontwikkelen er meestal spichtige of gedrongen vormen. Op vruchtbaarder en voldoende vochthoudende bodems groeien ze veel sneller en kunnen er formidabele afmetingen bereiken.
De dikste eik van Nederland, op landgoed Verwolde, Laren - Gelderland, heeft een stamomtrek van 765 cm bij een hoogte van 25 m. In de omringende landen staan echter vele dikkere eiken, met een stamomtrek tot 12-14 meter. De wat betreft het houtvolume grootste eik van Europa is vermoedelijk de grote eik van Ivenack, Duitsland, met een hoogte van 32,2 meter en een stamomtrek op borsthoogte van 11 meter.
De zomereik komt in de Lage Landen en in een groot deel van Europa algemeen voor. Ook autochtone herkomsten zijn nog voldoende aanwezig en zijn opgenomen in de Rassenlijst voor Bomen.
Het is de eik met het grootste verspreidingsgebied in Europa: hij is te vinden van Ierland en Noord-Portugal in het westen tot de Oeral, de Kaukasus en Noord-Turkije in het oosten. Hij ontbreekt slechts in het zuiden van het Iberisch Schiereiland, Sicilië, Zuid-Griekenland, het noorden van Scandinavië en noordelijk Rusland.
Binnen Nederland is de zomereik vooral algemeen op de zandgronden in het zuiden en oosten. Op de zandige stuwwallen zoals de Utrechtse Heuvelrug en de Veluwe gaat het daarbij vaak om voormalig hakhout. In de oude cultuurlandschappen op de zandgronden gaat het om talrijke kleine bosjes, houtwallen, landgoedbossen, brinken en om vrijstaande bomen in het land. De zomereik is hier al eeuwenlang de dominante boomsoort. Dit geldt voor het oude esdorpenlandschap van Drenthe, het kampenlandschap in grote delen van Overijssel en de Achterhoek en in mindere mate voor delen van Noord-Brabant en Limburg. Goede voorbeelden van het eikenrijke cultuurlandschap zijn te zien in Noordoost-Twente, op landgoederen als Twickel nabij Delden en Eerde nabij Ommen, in de Graafschap en rond Winterswijk.
Ook in de omringende landen is de zomereik algemeen. Dit gaat zeker op voor Engeland, waar men spreekt van 'the English oak'. Veel gebieden in Engeland hebben een golvend coulisselandschap met kleine bosjes, houtwallen en veel vrijstaande bomen. De eik is voor dit landschap de bepalende boom, zeker sinds de eveneens algemene iep door de iepziekte is weggevaagd. Overigens is met name in het westen van Groot-Brittannië ook de wintereik erg algemeen. Ook in delen van Duitsland en Frankrijk zijn zomer- en wintereik zeer algemeen. Hier is de eik na de beuk ook in bossen de meest voorkomende loofboom.
Het beste ontwikkelt de zomereik zich op voedselrijke, diepe (eventueel zandige) leem- en kleibodems. Dankzij de grote wortelenergie kan deze soort zich ook op tamelijk natte pseudogley- en gleybodems handhaven. De zomereik heeft veel licht nodig (het is een lichtminnende boomsoort) en wordt in West- en Midden-Europa op normale groeiplaatsen verdrongen door de schaduwtolerante en sterk concurrerende beuk. Hierdoor is de zomereik van nature alleen op bijzondere plaatsen overheersend: in de periodiek overstroomde gebieden langs grote rivieren in het zogenaamde hardhoutooibos, in kleiige eikenhaagbeukenbossen met stagnerend grondwater en op voedselarme, droge zandgronden in eikenberkenbossen en eikendennenbossen. In Oost-Europa komt de beuk door zomerdroogte en late nachtvorst niet voor en is de zomereik een dominante soort op de meeste bodems.
Veel wilde dieren eten eikels. Eekhoorns en Vlaamse gaaien verzamelen de vruchten en verstoppen ze als wintervoorraad, waarbij een flink deel wordt vergeten. Hierdoor zorgen ze tevens voor de verspreiding van de eik.
De zomereik is vele eeuwen van groot belang voor de mens geweest. Wanneer de zogenoemde mast (de eikels) uit de boom valt, is er veel voedsel aanwezig voor dieren. De eikels (door de tannine zijn deze onbewerkt voor mensen ongenietbaar) zijn zeer voedzaam en bevatten tot 38 % vet. In de Middeleeuwen werden de varkens in de herfst de bossen ingedreven en "vetgemast". In die tijd ontstond ook het gezegde "op eiken groeit het beste spek". Vanwege dit belang mocht de eik niet zomaar gekapt worden. Hij kreeg daardoor een belangrijk aandeel in de bossen. Omdat de zomereik meer en grotere eikels produceert dan de wintereik, werd de eerste veel meer aangeplant.
Naast de 'mast' was het hout het belangrijkst. De zomereik heeft een duidelijk kernhout. Het geel-witte spinthout omvat 15 tot 40 jaarringen. Het kernhout bevat veel looizuur en heeft een licht- tot donkerbruine kleur. Het is hard, taai, zeer duurzaam en goed te bewerken. Het is voor veel doeleinden te gebruiken: als bouwhout voor woningen en grotere gebouwen, in de waterbouw, voor spoorbielzen, palen en masten en in de scheepsbouw. Binnenshuis is het geschikt voor parket, trappen en als meubelhout. Hoogwaardig eikenhout van langstammige bomen is ook geschikt als fineerhout. 
Kenmerkend zijn de zogenaamde "spiegels" die zichtbaar worden mits juist gezaagd. Dit geeft een soms zeer fraai patroon aan de oppervlakte van het hout, vaak gebruikt voor meubelpanelen, deuren en lambriseringen. Eiken leveren ook goed brandhout.
In het ringporige eikenhout zijn de jaarringen zeer goed zichtbaar. De breedte van jaarringen varieert met temperatuur en neerslag op de groeiplaats. Vanaf de Romeinse tijd is in grote delen van Europa vooral eikenhout gebruikt voor balken in woningen en andere gebouwen. Door de bestudering van het patroon van de jaarringen door de 'dendrochronologie' zijn vele reeksen aangelegd. Hiermee kan de bouwgeschiedenis van deze panden nauwkeurig worden bepaald. Ook levert het jaarringonderzoek informatie op over het klimaat van de afgelopen duizenden jaren.
De bast van de eik werd vroeger veel gebruikt voor de leerlooierij. Hierdoor ontstond al vanaf de vroege Middeleeuwen het eikenhakhout. Jonge eiken werden op geringe hoogte afgezet, waarna er meerdere nieuwe uitlopers groeiden. Elke 10 tot 12 jaar werden deze opnieuw gehakt. Het hout werd als brandhout gebruikt. Tot begin twintigste eeuw kwamen nog grote oppervlakten eikenhakhout voor, met name op de Veluwe.
Daarna raakte deze cultuur in onbruik. Veel hakhoutpercelen werden 'op énen gezet' ofwel omgezet in 'spaartelgenbos'. Op de Veluwe kunnen nog veel voormalige hakhoutpercelen worden aangetroffen. Recent zijn er, bij een inventarisatie van inheemse houtgewassen, op de Veluwe meerdere zeer grote groepen van zomer- en wintereik gevonden. Aanvankelijk werd verondersteld dat deze groepen restanten waren van eeuwenoud hakhoutbeheer, en werden leeftijden geschat tot 1500 à 2000 jaar. Recent is aangetoond dat veel van deze groepen op een andere wijze dan hakhout zijn ontstaan, en dus van veel recenter oorsprong zijn (tot enkele honderden jaren oud). Dit kan o.a. zijn door instuiving en begrazing.
De eik speelt in de geschiedenis van vele Europese volken een speciale rol. De Germanen vereerden de eik als heilige boom van de dondergod Donar, ook wel van Wodan/Odin. Aan de voet van heilige eiken vonden rituele bijeenkomsten plaats, werden doden begraven en offers gebracht. Ook verschillende andere volken, waaronder de Kelten, Grieken, Romeinen en Slaven, vereerden een met de eik verbonden dondergod (respectievelijk Taranis, Zeus, Jupiter en Peroen). Dit had te maken met het gegeven dat eiken vaker en duidelijker zichtbaar worden getroffen door de bliksem. In het oude Griekenland (Hellas) was de eik aan de oppergod Zeus gewijd. Deze sprak zijn wil uit via het ruisen van de bladeren van de heilige eik van Dodona.
Jonge eiken zijn gevoelig voor aantasting door bijvoorbeeld insecten. Vanaf hun 100e tot 200e levensjaar neemt de snelheid waarmee zij groeien af. Na deze tijd groeien zij voornamelijk in dikte. Veel eiken worden, indien de mens ze de kans geeft, 300 tot 400 jaar oud, een kleiner aantal haalt 500 jaar, maar er zijn eiken waarvan wordt aangenomen dat ze 700 tot 1200 jaar oud zijn. (claims van 1300 tot 2000 jaar voor opgaande eiken moeten met de nodige scepsis worden bezien). In West-Europa komen de meeste van deze aloude eiken voor in Engeland, maar ook in Zweden, Duitsland en Polen zijn veel oude eiken te vinden. In Frankrijk zijn alleen lokaal echt oude solitaire eiken te vinden. De vermaarde oude Franse eikenbossen bestaan in meerderheid uit wintereiken.
In Nederland, waar het schaarse eikenhout intensief werd gebruikt, zijn slechts enkele opgaande eiken van meer dan 300 jaar aan te treffen.
De Reuzeneik van Vorden. Geschatte leeftijd 240 jaar: een in augustus 2008 op 4 meter hoogte afgebroken enorme tak bevat 211 jaarringen (informatie Jeroen Philippona, Bomenstichting).
De Zomereik op Landgoed Hilverbeek, 's Graveland. Geschatte leeftijd 284 jaar. Een in 2004 afgebroken tak bevat 250 jaarringen (informatie Leo Goudzwaard, Bomenkennis).
Twee zomereiken met de naam Adam en Eva op Landgoed Stoutenburg (gemeente Amersfoort). De leeftijd van Adam en Eva wordt geschat op 300 tot 400 jaar oud.
De eik in de omgeving van kasteel Doornenburg staat daar bekend als de oudste eikenboom van Nederland met een geschatte leeftijd van 1000 jaar wat op het bord staat bij de boom. De eik staat plaatselijk bekend als "Uiverboom".
In België is de situatie vergelijkbaar. De oudste eik in België overtreft alle Nederlandse eiken echter ruimschoots waar het gaat om omvang en de vermoedelijke leeftijd. Deze eik is te vinden in het dorpje Liernu, iets ten noorden van Namen. Hier staat in het dorpscentrum, vlak voor de kerk, de dikste boom van de Benelux: Le Gros Chêne de Liernu heeft een stamomtrek van ruim 14 meter en een leeftijd die door velen wordt geschat op 700 jaar. Uit onderzoek naar de leeftijd van vergelijkbaar dikke eiken in Engeland en Duitsland is echter gebleken dat deze omvang al na 500 tot 700 jaar is te bereiken, wat ook voor de eik van Liernu een realistischer leeftijd zal zijn.
De Onzelievehereboom in Kortessem zou uit de 9e eeuw gedateerd zijn. Hij was zwaar beschadigd tijdens een storm in de 19e eeuw. Een zware rukwind velde de boom op 18 juli 2009.
Een andere beroemde eik in België is de "Duizendjarige eik" of "Heilige eik" van Lummen, ten noordwesten van Hasselt. Ook deze eik is ondanks verschillende legendes waarschijnlijk minder oud.
Een ware reus onder de Belgische eiken staat in het kasteelpark in Edingen, "Le Chêne du Duc Prosper", met een hoogte van 31,5 meter en een stamomvang op 1,5 m hoogte van 7 meter. De leeftijd zal minstens 300 jaar bedragen.
In Stal-Koersel stond tot 1994 een oude eik gekend onder de naam Droogmanseik. Deze werd geschat op 750 jaar en werd in 1994 geveld tijdens een onweer (H.B.v.L. april 1994). Op 1,50 meter hoogte had deze eik een omtrek van +/- 4,82 meter.
Windsor Great Park, ten westen van Londen, met honderden eiken van 300 tot 700 jaar, sommige wellicht ouder.
Sherwood Forest nabij Nottingham. Met honderden oude eiken in het bos, door jaarringonderzoek aangetoond tot meer dan 500 jaar maar deels waarschijnlijk tot 700 à 800 jaar oud. Hiertoe behoort de beroemde 'Major-Oak', de meest bezochte boom van Engeland, die doorgaat voor de boom waar Robin Hood zich in verborg.
Fredville Park bij het dorp Nonington, Kent. Hier staat tussen andere oude bomen, 'Majesty'. Met zijn reusachtige stam met een omtrek van ruim 12 meter één van de dikste en indrukwekkendste Britse eiken. Zijn leeftijd wordt geschat op 500 tot 600 jaar.
De Eiken van Ivenack in de bondsstaat Mecklenburg-Vorpommeren, Noordoost-Duitsland. Uit jaarring-onderzoek met behulp van een aanwasboor en vergelijking met omgevallen eiken in het gebied blijkt dat de oudste eiken hier een leeftijd hebben van 500 tot 800 jaar. De grootste en vermoedelijk oudste eik van Ivenack is waarschijnlijk 750 tot 800 jaar oud. Eerder werd aan 1000 tot 1200 jaar gedacht, maar dit is gezien de jaarringbreedte bij deze en andere eiken niet waarschijnlijk. De oudere eiken hier zijn allen hol, zodat alleen een leeftijdsschatting mogelijk is door vergelijking en extrapolatie.
De Kapel-eik van Allouville-Bellefosse, een dorpje ten noordwesten van Rouen in Normandië. Naast de dorpskerk staat hier de beroemdste boom van Frankrijk. In deze eeuwenoude eik zijn in de 17e eeuw twee kapelletjes gebouwd. De onderste kapel bevat een klein altaar met een Mariabeeld en is gewijd aan "Onze Lieve Vrouwe van de Vrede". De bovenste kapel kan worden bereikt via een rond de boom gebouwde wenteltrap. Dit curieuze religieuze monument wordt jaarlijks door tienduizenden bedevaartgangers bezocht. De leeftijd van deze eik wordt uiteenlopend geschat van 800 tot 1500 jaar. De lage schatting is, gezien onderzoek aan andere eiken in Europa, het meest realistisch.
De eik van Stelmužė, nabij Zarasai, heeft een stamdoorsnede van 3,5 en een omtrek van 12 m. De leeftijd is moeilijk te bepalen wegens de holle stam maar wordt geschat op 1500 tot zelfs 2000 jaar, wat het een der oudste eiken van Europa maakt.
Het oerbos van Białowieża. Hier groeien vele zeer hoge en oude zomereiken in gesloten bosopstand, deels in het beroemde 'oerwoud'-reservaat. Zie ook de Poolse Wikipediapagina over de zomereik.
De meest noordelijke eiken van Europa groeien langs de kust van Noorwegen en tot rond Stockholm in Zweden.
Langs de Noorse Fjorden staan geïsoleerde oude exemplaren, bijvoorbeeld langs de Hardangerfjord en zelfs de Sognefjord.
In het zuidoosten van Zweden staan zelfs opmerkelijk grote aantallen zeer oude eiken. Beroemd is de "Kvill-eken" bij Rumskulla, nabij de Pippi-Langkousstad Vimmerby. Dit is de dikst bekende eik van Europa, met een stamomtrek van 14 meter en een geschatte leeftijd van 800 tot 1000 jaar. Ook in de omgeving van Stockholm staan vele eerbiedwaardige eikreuzen.
Ook Denemarken staat bekend om zijn oude eiken: hier staat de "Kongeegen", de Koningseik. Aan deze boomruïne en een iets kleinere buurboom is onderzoek van de jaarringen gedaan. Daarbij heeft men de leeftijd geschat op 1400 jaar, waarmee het wellicht de oudste eik van Europa zou zijn. Aanzienlijk minder oud is de Ambrosius-eik bij het kasteel Valdemars Slot. De Valdemarsegen bij Karleby is waarschijnlijk de eik met de grootste omvang in Denemarken.
De zomereik kan vooral als zaailing en in de jeugdfase aangetast worden door Mycrosphaera alphitoides (een echte meeldauw). Op de bladeren zitten dan witte meelachtige vlekken. Ook de zogenaamde sint-jansloten (tweede groeischeut) zijn gevoelig voor deze aantasting. Bladluizen kunnen kleine, geelachtige vlekken veroorzaken, waardoor de bladeren kunnen verdorren.
De eikenprocessierups is de laatste jaren vooral in het zuiden van Nederland een jaarlijks terugkerende plaag geworden. Andere rupsen die op de zomereik voorkomen zijn de groene eikenbladroller, de kleine wintervlinder, de eikenpage en de bastaardsatijnvlinder. Soms komt ook de ringelrups op de zomereik voor.
Daarnaast kan de lindebladwesp op de bladeren voorkomen. De larve vreet het bladmoes aan de achterzijde van het blad op.
Op de bladeren kunnen ook gallen voorkomen. Grote ronde galappeltjes, kleine platte en andere vormen. De meest bekende soort is de eikengalwesp (Cynips quercusfolii), die op de onderkant van eikenbladeren 3 centimeter grote gele tot rode galappels veroorzaakt.
Op de onderkant van de bladeren zijn in de herfst platronde bolletjes te zien van de vrouwelijke lensgal (Neuroterus quercusbaccarum), die makkelijk loslaten. Vaak is de grond ermee bezaaid. In deze bolletjes overwintert de larve. In mei komen van dezelfde galwesp besgalletjes voor zowel op de jonge bladeren als op de bloemsteeltjes. In deze galletjes kunnen vrouwelijke of mannelijke wespjes zitten.
Ook komt de plaatjesgal of Eikennapjesgal (Neuroterus albipes forma laeviusculus) op de eikenbladeren voor. De kleur kan wit, bleekroze of purperrood zijn en ze zijn 2-4 mm in doorsnee. Ze kunnen zowel aan de onderkant als aan de bovenkant van het blad zitten. Uit deze gallen komen alleen vrouwelijke galwespen, die hun eitjes in bloemknoppen leggen. In mei komen zo besgalletjes voor op de bloemsteeltjes. In deze galletjes kunnen zowel vrouwelijke als mannelijke wespjes zitten.
De ananasgal of eikenroos wordt veroorzaakt door de galwesp Andricus foecundatrix. De schutbladen van de knop groeien dakpansgewijs uit tot een 2 tot 3 cm grote, op een dennenappel lijkende, gal. In de herfst opent de knop en valt er een tot 6 mm grote binnengal uit met daarin de larve van de galwesp.
De knikkergal wordt veroorzaakt door de galwesp Andricus kollari. In de bladoksels ontstaan ronde gallen, waaruit in september de 3,5-4,5 mm grote galwespjes tevoorschijn komen.
Verzwakte bomen kunnen worden aangetast door de eikenprachtkever (Agrilus biguttatus), waarvan de larven gangen onder de bast graven. Hierdoor wordt de sapstroom onderbroken en gaan de bomen dood.
Naast aantastingen van biotische aard, is de zomereik ook gevoelig voor bepaalde abiotische factoren zoals lentevorst, waardoor vorstscheuren kunnen ontstaan.
Website (in het Engels en Pools) over de geweldige eiken in het oerbos van Bialowieza, Polen (gearchiveerd)

Maria Austria (geboren als Marie Karoline Oestreicher) (Karlsbad, 19 maart 1915 – Amsterdam, 10 januari 1975) was een Nederlandse fotograaf. De belangrijkste thema's in haar werk zijn theater- en documentairefotografie.
Zij groeide op in een Joods artistiek gezin. Haar vader was arts. Zij volgde in Wenen een vaktechnische opleiding voor fotografie aan de Höhere Graphische Bundes Lehr- und Versuchanstalt. In 1934 werkte ze als assistente voor de Weense fotograaf Willinger en fotografeerde ze avant-gardistische toneeluitvoeringen. Vanwege de maatregelen die tegen Joden werden ingevoerd, verhuisde ze in 1937 naar Amsterdam. Zij woonde bij haar zus Lisbeth, die textielontwerpster was. Zij werkten samen onder de naam 'Model en Foto Austria'. Vanaf dat moment gebruikte zij de naam Maria Austria. In 1942 trouwde zij met de Duitse zakenman Hans Bial. Zij is als Joodse niet naar het doorgangskamp Westerbork gegaan, maar dook onder. Zij ontmoette Henk Jonker, die bij het Amsterdamse bevolkingsregister werkte en actief was in het verzet met het vervalsen van persoonsbewijzen. Austria maakte daar pasfoto's bij. Eind 1945 scheidde ze van Hans Bial en in 1950 trouwde ze met Henk Jonker.
In 1945 richtte Maria Austria het fotobureau Particam op, samen met fotografen Henk Jonker, Aart Klein en Wim Zilver Rupe. Zij richtten zich op documentaire reportages voor kranten en tijdschriften over de werkende mens en het culturele leven van Nederland in de wederopbouw. Van 1949 tot 1960 hadden Austria en Jonker een fotorubriek over maatschappelijke thema's op de achterpagina van het Algemeen Handelsblad. Samen fotografeerden ze onder andere ook de Watersnoodramp voor het christelijk nationaal weekblad De Spiegel.Austria specialiseerde zich in theaterfotografie en portretteerde dansers, acteurs, cabaretiers, musici, dirigenten en regisseurs. Haar opdrachtgevers waren onder andere grote balletgezelschappen, het Holland Festival (vanaf 1947), de Nederlandse Opera Stichting (vanaf 1949) en het Concertgebouworkest.
Na haar overlijden werd in 1976 het Maria Austria Instituut (MAI) opgericht. Dit beheert, in samenwerking met het Stadsarchief Amsterdam, de archieven van ruim 50 fotografen, waaronder het archief van Maria Austria zelf.
In 2018 werd door het Joods Historisch Museum voor het eerst een totaalbeeld getoond van haar omvangrijke en veelzijdige oeuvre uit de jaren 1930-1975, onder de titel Leven voor de fotografie
Holland zonder haast. 4. Foto's van Maria Austria (Inl. Judith Herzberg). Amsterdam, Voetnoot, 2001. ISBN 90-71877-54-X
Maria Austria. Foto's. Samengesteld en vormgegeven door Kees Nieuwenhuijzen. Amsterdam, De Bezige Bij, 1976. ISBN 90-234-5226-7
De Superligaen is sinds 1991 de hoogste voetbaldivisie in Denemarken die door de Deense voetbalbond (DBU) wordt georganiseerd. De winnaar van de competitie is de landskampioen van het land. 
Tussen 1913 en 1990 werd er om het Deens landskampioenschap gestreden in verschillende competitievormen onder verschillende namen. Vele seizoenen werd er gestreden om het kampioenschap in de 1. division. 
Vanaf 1991 werd de 1. division afgelost als hoogste voetbalcompetitie en werd vervangen door de Superligaen, waaraan tien ploegen zouden deelnemen. Het systeem met play-offs werd in 1995 al afgeschaft.
De Superligaen werd vergroot naar twaalf ploegen die een anderhalve competitie tegen elkaar spelen, waardoor er 33 speelrondes ontstaan. De ploegen uit het linkerrijtje van het seizoen ervoor spelen 17 thuiswedstrijden, terwijl de overige ploegen 16 thuiswedstrijden toebedeeld krijgen. In al deze seizoenen degradeerden de twee nummers laatst direct naar het tweede niveau, de 1. division. Vanaf toen werd de hoogste voetbalklasse bestreden onder verschillende sponsornamen: Coca-Cola Ligaen (1995–1996), Faxe Kondi Ligaen (1996–2001), SAS Ligaen (2001–2010) en Alka Superligaen (2015–2018). 
De competitie bleek vooral in de middenmoot voor saaie wedstrijden te zorgen, zonder enig belang. Om dat te veranderen besloot de DBU in 2015 dat de competitie uit 14 clubs zou gaan bestaan vanaf het seizoen 2016–2017. Tevens werd er een gecompliceerd play-offsysteem ingevoerd. Elke ploeg speelt twee keer tegen elkaar in de reguliere competitie (26 speelrondes), waarna de top-6 nog eens twee keer tegen elkaar speelt voor de landstitel in 10 speelrondes. 
De onderste acht ploegen spelen in twee groepen van vier (6 speelrondes) tegen degradatie. De nummers laatst van beide poules spelen finalewedstrijden om direct lijfsbehoud en een ticket voor de eindronde. De winnaar van de degradatiefinale krijgt nog de kans om zich te handhaven via de eindronde met de nummer 2 van de 1. division. De verliezer van de degradatiefinale zakt direct naar het tweede niveau.
De nummers een-na-laatst van beide degradatiegroepen spelen in een finalewedstrijd om lijfsbehoud. De verliezer over twee wedstrijden speelt in de eindronde tegen de nummer 3 van de 1. division om het behoud. De winnaar van dit tweeluik handhaaft zich op het hoogste niveau.  
De winnaars van de twee degradatiegroepen (2x twee clubs) spelen in een knock-outsysteem voor de verdeling van de starttickets van de UEFA Europa League.
Dit ingewikkelde play-offsysteem zorgde meermaals voor hoofdbrekens in het land. Zo zou SønderjyskE op de allerlaatste speelronde van het seizoen 2017–2018 met opzet hebben verloren van FC Midtjylland om zo een achtste plek te bemachtigen (in plaats van de zevende plek). Hiermee zou SønderjyskE in een 'eenvoudigere' degradatiepoule terechtkomen, namelijk met de nummers 12 en 13 van de reguliere competitie. De tweet op de pagina van SønderjyskE sprak ook boekdelen (vertaald): Doelpunt in de 89ste minuut! FC Midtjylland scoort. Het minst vervelende doelpunt ooit in de 89ste minuut. We zitten weer in de goede degradatiepoule. Het leidde tot een storm van kritiek op het play-offsysteem met 14 ploegen, waarin verliezen soms belangrijker zou kunnen zijn dan winnen. 
Het zou de voorbode zijn van een langere discussie over de competitie-opzet. De 26 verenigingen uit de Superligaen en de 1. division werden het eens over een competitieformule met twaalf ploegen. Weliswaar behoudt het nieuwe systeem de play-offs, maar ingewikkeld is het systeem niet meer: na de reguliere competitie (22 speelrondes) speelt de top 6 om de Deense landstitel (10 speelrondes), terwijl de laatste zes in evenveel speelrondes spelen om lijfsbehoud. De twee laagst geplaatsten degraderen naar de 1. division. Met de nieuwe competitie vervalt de eindronde om promotie/degradatie en speelt iedere club 32 competitiewedstrijden.
Zoals de Deense voetbalbond er nu voor staat op de UEFA-coëfficiëntenranglijst plaatst de kampioen zich voor (de voorronden van) de UEFA Champions League. De nummer twee en drie en de winnaar van de Beker van Denemarken plaatsen zich voor (de voorronden van) de UEFA Europa League. De nummer vier van de kampioensgroep speelt in een play-off met de vier winnaars van de degradatiepoules (2x twee ploegen) om het laatste startbewijs voor de voorrondes van de Europa League. 
Negentien clubs, inclusief de fusieclub FC Kopenhagen (fusie tussen Kjøbenhavns Boldklub en Boldklubben 1903), wonnen één of meerdere keren de titel om het Deense kampioenschap. Negen clubs komen uit de hoofdstad Kopenhagen en uit de Hoofdstedelijke regio. Recordhouder is Kjøbenhavns Boldklub met vijftien titels tussen 1913 (de eerste Deense titel) en 1980. Brøndby IF volgt met tien titels behaald in de periode 1985-2005. In onderstaand overzicht staat het aantal behaalde landstitels achter haakjes.
Bijgaand een overzicht van alle scheidsrechters die sinds de oprichting van de Superligaen (seizoen 1991) één of meerdere wedstrijden hebben geleid in de Superligaen.
Een schildertechniek is de typering van de technische middelen en ambachtelijke methoden die gebruikt werden om een schilderij of muurschildering te vervaardigen. Soms is de gebruikte verf doorslaggevend ("olieverfschilderij"), soms de ondergrond ("zijdeschildering"), soms het gereedschap ("penseeltekening"). Wanneer de stijl en de iconografie op de voorgrond staan spreekt men veelal van een schilderstijl.
Aquarel - ook: waterverf, in water oplosbare, sterk transparante verf zonder bindmiddel op aquarelpapier.
Olieverf - pigmenten gebonden in olie, zoals lijnolie en terpentijn, op hout en later ook op doek. Een moderne variant is de wateroplosbare olieverf.
Tempera - een mengsel van pigmenten en eigeel, oorspronkelijk op houten panelen, later ook op schildersdoek.
Alla prima - een techniek waarbij de kleuren niet alleen op het palet, maar ook direct op het witte doek worden gemengd. Het schilderij is hierdoor in principe in één sessie gereed.
Glaceertechniek - de verf wordt telkens in dunne lagen aangebracht, waarbij vooral transparante verf wordt gebruikt. Meestal wordt hiervoor een penseel gebruikt.
Impasto - olieverf of andere verfsoorten worden met dikke structuren aangebracht, met een kwast of een paletmes.
Samminiseren Alles wordt er in één keer opgeschilderd en nadat de verf droog is wordt er nog eens over geschilderd.
Eugénie Blanchard (Saint Barthélemy, 16 februari 1896 – 4 november 2010) was van 2 mei 2010 tot haar dood een half jaar later de oudste erkende levende mens ter wereld, na het overlijden van de eveneens 114-jarige Japanse Kama Chinen.
Blanchard werd geboren in de wijk Merlet in Saint Barthélemy, dat tot 2007 deel uitmaakte van het Franse overzeese departement Guadeloupe. Toen ze 33 jaar was verhuisde zij naar het Nederlandse eiland Curaçao, waar zij non werd met de naam zuster Cyria Costa. Op 60-jarige leeftijd ging ze weer terug naar het eiland Saint Barthélemy, waar ze op zichzelf woonde tot 1980. In dat jaar trok ze in een verzorgingshuis. Ze was tot haar overlijden in 2010 in goede gezondheid, maar wel praktisch blind en had een zwak gestel. Praten deed ze nog maar zeer sporadisch.
Sinds 25 mei 2008 was ze de oudste inwoonster van Frankrijk, maar niet de oudste inwoonster van Europa (omdat Saint Barthélemy niet in Europa ligt). De oudste inwoonster van Europa was toentertijd de eveneens in 1896 geboren Engelse Florrie Baldwin, die overleden is op 8 mei 2010.
Op 24 oktober 2009 kwam Blanchard nieuw binnen in de top 100 van oudste personen die ooit geleefd hebben.
Penderecki schreef het werk voor het jaarlijkse kamermuziekfestival in Lausanne. Hij kon zo rekenen op een fameuze solist en begeleiding. Het orkest dat de optredens in Lausanne verzorgt wordt samengesteld uit de beste musici ter wereld op dat moment. Op 11 januari 1993 was het dan ook Jean-Pierre Rampal die als solist optrad met dat orkest onder leiding van de componist. De componist moest zich bij het componeren enigszins inhouden, want bij concerto’s geschreven voor blazers moet rekening gehouden worden met de duur en begeleiding. De vermoeidheid optredende binnen het embouchure van de blazer zorgt voor een beperkte duur, de geringe mate van krachtige dynamiek beperkt de mogelijkheid van begeleiding.
De muziek doet voor Penderecki traditioneel aan, hij maakt een ommezwaai van modern klassieke muziek naar behoudender repertoire. Het fluitconcert van in de laatste categorie; De fluitpartij is niet gezet tegenover het orkest, maar de fluitist maakt deel uit van het geheel. Opvallend aan het werk is, dat niet de solist begint, doch de klarinettist. Het werk kreeg vijf delen:
2 dwarsfluiten (2 ook piccolo, 2 hobo’s (2 ook althobo), 2 klarinetten (2 ook basklarinet), 2 fagotten (2 ook contrafagot)
violen, altviolen, celli, contrabassenIn 1995 schreef de componist een versie als zijnde een klarinetconcert, die op 7 maart 1996 in première ging in Praag ter gelegenheid van de 100-jarige Tsjechische Filharmonie.
De eerste wet van de thermodynamica, ook wel Eerste Hoofdwet genoemd, stelt dat energie niet verloren kan gaan of uit het niets kan ontstaan. De wet staat algemeen bekend als de "Wet van behoud van energie". Er kunnen alleen omzettingen van energie plaatsvinden. De tweede wet van de thermodynamica stelt daarnaast nog andere voorwaarden aan de toegelaten omzettingen.
Sinds Einstein met zijn beroemde formule E = mc2 poneerde dat de massa en energie van een systeem met elkaar verbonden zijn, weten we dat energie verloren kan gaan wanneer er massa gecreëerd wordt, en vice versa. Om dit op te vangen beschouwt de wetenschap massa tegenwoordig ook als een vorm van energie, waardoor de eerste hoofdwet nog steeds geldt.
Eerste hoofdwet in differentiaalvorm, met dU de toename van de inwendige energie van het systeem, δQ de toegevoegde warmte en δW de door het systeem verrichte arbeid
Eerste hoofdwet voor eenvoudige, gesloten systemen met onveranderlijke samenstelling, enkel hydrostatische arbeid, met U1 de inwendige energie voor het proces en U2 de inwendige energie na het proces (integraalvorm)
Eerste hoofdwet voor eenvoudige open systemen met onveranderlijke samenstelling, enkel hydrostatische arbeid (integraalvorm)
    {\displaystyle {\frac {M_{\mathrm {cv} }e_{\mathrm {cv} }}{\mathrm {d} t}}+{\dot {m}}_{\mathrm {uit} }(e+pv)_{\mathrm {uit} }-{\dot {m}}_{\mathrm {in} }(e+pv)_{\mathrm {in} }={\dot {Q}}-{\dot {L}}}
Eerste hoofdwet voor eenvoudige, gesloten systemen met veranderlijke samenstelling, enkel hydrostatische arbeid.
    {\displaystyle \mathrm {d} U=T\mathrm {d} S-p\mathrm {d} V+\sum _{i}{\mu _{i}\mathrm {d} n_{i}}}
Tomas Ross, pseudoniem van Willem Pieter Hogendoorn (Den Bommel, 16 september 1944), is een Nederlands schrijver die voornamelijk bekend is geworden door zijn misdaadromans in het genre faction (deels fictie, deels realiteit).
Hij werd geboren als Willem Pieter Hogendoorn, eigenlijk toevallig te Den Bommel (Goeree-Overflakkee), omdat zijn vader als politieman vanuit Den Haag daarheen werd overgeplaatst. Willems vader Pieter Gerardus Hogendoorn (1912-1971) was tijdens de oorlog lid van de verzetsgroep Albrecht en werd na de oorlog gevraagd bij de Binnenlandse Veiligheidsdienst, een instantie die in veel van Ross' boeken is terug te vinden. Hogendoorn volgde het gymnasium Sorghvliet (hetgeen toen nog " 's Gravenhaags Christelijk Gymnasium" heette) te Den Haag en deed in 1964 staatsexamen. Vervolgens studeerde hij korte tijd geschiedenis aan de Vrije Universiteit Amsterdam. In 1966-1969 deed hij de School voor Journalistiek in Utrecht en in 1975 studeerde hij af aan de Universiteit van Amsterdam in niet-westerse sociologie. Het pseudoniem Tomas Ross gebruikt hij sinds 1980. 
Hogendoorn werkte als journalist onder meer voor het dagblad Het Vaderland en voor de VNU. Bovendien werkte hij op televisie voor de NOS en de TROS. Voor deze laatste omroep presenteerde hij Op de man af. Sinds 1984 is hij fulltime schrijver.
Hij debuteerde in 1980 onder de naam Tomas Ross als schrijver van misdaadromans met De Honden van het Verraad, een politieke thriller over de vrijheidsstrijd van Zuid-Molukkers. Deze roman wordt al gekenmerkt door wat later zijn handelsmerk zou worden: spannende fictie, gebaseerd op feiten en grondige research, waarbij hij meestal zegt te stuiten op doofpotaffaires. Ook enige paranoia is hem niet vreemd. Tegenstanders hekelen zijn neiging in een boek bijzonder veel karakters op te voeren, en zijn gewoonte feiten en fictie tot een onontwarbare kluwen te vermengen.
Ross werd drie keer bekroond met de Gouden Strop, de prijs voor de beste Nederlandstalige spannende roman: in 1987 voor Bèta, in 1996 voor Koerier voor Sarajevo, en in 2003 voor De zesde mei.
In 1989 schreef hij in opdracht van de Stichting Collectieve Propaganda van het Nederlandse Boek ter gelegenheid van De Maand van het Spannende Boek Mode voor Moskou.
Naast romanschrijver is hij ook scenarioschrijver, onder meer van de televisieseries De Brug (1990), Bij de gratie Gods (1996) en Wij Alexander (1998) en van enkele films van Theo van Gogh (waaronder 06/05, een bewerking van zijn eigen boek De zesde mei). In september 2010 won Ross, samen met Karin van der Meer, de Zilveren Krulstaart voor hun vierdelige televisieserie Bernhard, schavuit van Oranje. In januari 2012 werd de vierdelige televisieserie Beatrix, Oranje onder vuur uitgezonden. Voor het tijdschrift Wereld in Oorlog verzorgde hij enkele jaren de rubriek Tomas Ross' Oorlogsmysteries.
1987: Het Koeweit contract (gebundelde uitgave van feuilleton [met vijf collega-auteurs] in de Volkskrant)
Onder zijn eigen naam schreef Willem Hogendoorn boeken over onder meer het mysterie van Loch Ness, het Nederlandse bedrijfsleven en Nederlandse natuurreservaten.
De Trinh-heren zijn een familie die van 1545 tot 1787 de macht hadden in noordelijk Vietnam. Hoewel ze in naam ondergeschikt was aan de keizer van het land had die toen geen werkelijke macht. Hun belangrijkste rivaal was de familie Nguyen in centraal en zuid Vietnam (Annam, Cochin China). De Trinh waren de heren van het noorden, maar kregen voor hun naam de titel "Vuong" (koning) toegekend. Tijdens de Tay Son rebellie werden de Trinhs voorgoed uit Vietnam verdreven.
Na keizer Le Thanh Tong kwamen enkele zwakke Le-keizers tot in 1527 Mac Dang Dung de Le-dynastie omverwierp. Hij verving de Le-keizer van toen, keizer Le Cung Hoang, door de nieuwe dynastie van de Mac. De nieuwe Mac-keizers werden beschouwd als rebellen. Nguyen Kim kwam tegen ze in opstand vanuit Thanh Hoa en hij noemde Le Duy Ninh de nieuwe keizer Le Trang Tong. In vijf jaar tijd vielen alle gebieden ten zuiden van de Rode Rivier in handen van de gerestaureerde Le-dynastie, maar Thang Long (het huidige Hanoi) konden ze niet terugnemen. Tegelijk breidden de Le hun territorium zuidwaarts uit tot aan de grenzen met het Koninkrijk Champa.
Degene die begon met het groot maken van het huis Trinh was Trinh Kiem. Hij was afkomstig van Vinh Loc (Vĩnh Lộc) in de provincie Thanh Hoa. Volgens de legende was het huishouden van Trinh Kiem zeer arm en ging Kiem geregeld kippen stelen voor zijn moeder. De buren haatten Kiem en op een dag, toen Kiem weg was, gooiden ze zijn moeder in een ravijn. Op haar graf schreef hij:
In het huis rijst rampspoedToen Trinh Kiem dan hoorde dat Nguyen Kim in opstand was gekomen voor de Le, besloot Kiem zich bij hen te voegen. Dankzij zijn talent werd hij een vertrouweling van Nguyen Kim en kreeg hij de hand van diens dochter, Ngoc Bao (Ngọc Bảo). In 1539 werd hij benoemd tot hoge generaal en kreeg hij de titel van quận công hertog. Toen Nguyen Kim in 1545 stierf, werd Trinh Kiem de leider van het leger.
Trinh Kiem hield nu het gezag aan het zuidelijk hof van de Le, maar om dat te behouden moest hij het hoofd zien te bieden aan de zoons van Nguyen Kim. Hij vergiftigde Nguyen Uong (Nguyễn Uông), de oudste zoon, en de tweede, Nguyen Hoang (Nguyễn Hoàng), vluchtte voor zijn leven naar Thuan Hoa (Thuận Hoá) in het zuiden. Trinh Kiem dacht dat het hem misschien een te slechte naam zou bezorgen de twee broers Nguyen om te brengen, maar Thuan Hoa is verafgelegen. Vanaf dan had Trinh Kiem de macht over de Le-dynastie.
In 1556 stierf keizer Le Trung Tong zonder opvolgers na te laten. Trinh Kiem besliste om het Le-huis te vervangen. Hij aarzelde echter uit schrik voor de publieke opinie en na de gepensioneerde dichter Nguyen Binh Khiem om raad te hebben gevraagd, besloot hij dat de troon zou gaan naar Le Duy Bang (Lê Duy Bang), nakomeling van Le Tru (Lê Trừ), de oudere broer van Le Loi, de stichter van de Le-dynastie. Le Duy Bang werd keizer onder de naam Le Anh Tong. Vanaf dan hadden de Trinh alle macht in handen, hoewel ze in naam ondergeschikt waren aan de keizer.
In 1570 stierf Trinh Kiem en zijn zoons Trinh Coi en Trinh Tung vochten om de macht. De twee broers stelden hun legers tegenover elkaar. Op dat ogenblik kwamen ook de legers van de Mac uit het noorden. Trinh Coi kwam geklemd te zitten tussen twee legers en gaf zich over aan de Mac. Hij kreeg bij hen een belangrijke plaats.
Keizer Le Anh Tong had eigenlijk liever gehad dat Trinh Coi had gewonnen en daardoor kreeg hij ruzie met Trinh Tung. De keizer vluchtte met vier van zijn kinderen. Trinh Tung maakte dan maar van de jongste zoon, Le Duy Dam (Lê Duy Đàm), de nieuwe keizer Le The Tong. Hierna slaagde Trinh Tung erin de vorige keizer gevangen te nemen en te doden. Vanaf dan hadden de Le-keizers niet het minste meer te zeggen. Als de keizer de beslissingen van de Trinh bevocht, werd hij geëxecuteerd en vervangen door een jonge of volgzamere prins.
Vanaf het ogenblik dat Trinh Kiem de macht greep, breidden de Trinh het territorium van het rijk (in naam van de keizer) uit naar het zuiden en bevochten ze de Mac in het noorden. Onder het motto "Phù Lê diệt Mạc" ("Voor Le, tegen Mac") werd hun prestige steeds groter.
In de jaren 1545 tot 1580 waren er twee reeksen oorlogen. De macht van de Trinh groeide en ze veroverden heel wat gebieden. De Mac stonden toen ook heel sterk, onder het leiderschap van Mac Kinh Dien. De twee partijen vochten heel wat tegen elkaar met wisselend succes.
Ondertussen had Nguyen Hoang zijn eigen territorium ook uitgebreid. De Trinh-heer was bezig in het noorden en kon niets anders dan dit toe te laten. In 1572 slaagde Hoang erin de generaal van de Mac met een list te verslaan en zo verloren de Mac al hun macht in het zuiden.
Na de dood van Mac Kinh Dien in 1580 begon de macht van de Mac af te takelen. Het leger van de Le en de Trinh begon de overhand te krijgen. Trinh Tung leidde zijn legers naar het noorden tot heel dicht bij Thang Long (het huidige Hanoi). In 1592 leidde de nieuwe Mac-heer zijn vloot naar Thang Long. Er was een veldslag waarin Trinh Tung niets van zijn leger achterhield en het Mac-leger werd zwaar toegetakeld. Beide legers trokken zich terug. De heer van de Mac vergreep zich dan aan de vrouw van een van zijn generaals, die dan overliep naar Trinh Tung.
In november 1592 viel Trinh Tung Thang Long weer aan. De Mac werden achteruitgedreven en de heer Mac Mau Hop (Mạc Mậu Hợp) besliste de troon te laten aan zijn zoon en zichzelf enkel nog met de oorlog bezig te houden. Na enkele zware gevechten in november en december leden de Mac grote verliezen. Uiteindelijk werd Mac Mau Hop werd gevangengenomen en gedood.
Na nog enkele veldtochten tegen de laatste krachten van de Mac kon Trinh Tung keizer Le The Tong in 1593 uitnodigen om terug te keren naar Thang Long.
Hoewel de leiders van de Mac-dynastie waren uitgeschakeld, was hun macht nog niet helemaal verdwenen. Heel wat gebieden werden nog tot in 1623 geregeerd door Macs. De Chinese Ming-dynastie had graag gezien dat Vietnam verdeeld bleef onder verschillende dynastieën en zij zorgden ervoor dat de Mac enkele territoria in Cao Bang behielden.
In 1644 kwam de Ming-dynastie ten val. In het zuiden van China bleven er echter nog enkele resten van over – de zogenaamde Zuidelijke Ming-dynastie. Deze steunde de Mac verder. Toen in 1662 de Ming-dynastie volledig had plaatsgemaakt voor de Qing, maakten de Trinh serieus werk van de vernietiging van de Mac. In 1677 zond de heer Trinh Tac zijn troepen om definitief met de Mac af te rekenen.
Nadat Nguyen Hoang zich in het zuiden had gevestigd, vormde hij daar een onafhankelijke macht. Hoewel de Nguyen-heren nog geregeld met de Trinh samenwerkten in hun strijd tegen de Mac, en dat de Nguyen in naam nog steeds vazallen waren van de Le-keizer, regeerden de Nguyen niettemin onafhankelijk over hun eigen landen ten zuiden van het rijk. Ze gingen verscheidene malen zelfs zo ver het rijk zelf aan te vallen. Nadat de Mac waren verslagen, begon de onafhankelijkheid van de Nguyen de Trinh dwars te zitten.
De spanningen kwamen tot een hoogtepunt in 1627, toen tussen de twee partijen oorlog uitbrak. De Trinh bezaten toen een veel groter territorium met een grotere bevolking, maar de Nguyen hadden ook heel wat voordelen. Ten eerste was hun doel niet van het noorden te veroveren, maar volstond het voor hen zich te verdedigen. En ten tweede haalden ze ook heel wat voordeel uit contact met Europeanen, vooral dan met Portugezen, van wie ze moderne vuurwapens konden kopen. En ten derde was het bergachtige territorium van de Nguyen zeer geschikt voor hen als ze hun legers in stelling moesten brengen.
De Nguyen bouwden grensposten van aan de zee tot aan de heuvels in het noorden nabij Phú Xuân (nabij het huidige Hué). Ze konden deze verdedigen tegen herhaaldelijke aanvallen van de Trinh. Van 1627 tot 1672 troffen de twee partijen elkaar zeven keer.
In 1672 staakten beide partijen hun strijd. De heren Trinh Tac en Nguyen Phuc Tan lieten de grens tussen hun landen lopen door de Gianh-rivier (sông Gianh).
Van Trinh Kiem tot Trinh Cuong waren de heren allen bekwaam heersers. Na de oorlog tussen Trinh en Nguyen werd het Noorden weer rustig en vredevol. In tegenstelling tot de Nguyen, die de strijd aangingen met het Khmer-rijk en met Siam, namen de Trinh er genoegen mee in vrede te leven met hun buren.
In 1729 kwam Trinh Giang op de troon. Hij zette onmiddellijk keizer Le Duy Phuong af en verplaatste die door zijn broer Le Thuan Tong en hij verhoogde de belastingen. Hierdoor kwam het volk in opstand en zo begon de Volksopstand van het Noorden (khởi nghĩa nông dân Đàng Ngoài).
In 1737 begon de monnik Nguyen Duong Hung (Nguyễn Dương Hưng) een opstand. In 1739 begonnen de nakomelingen van de Mac (die van familienaam waren veranderd) samen met Vu Trac Oanh (Vũ Trác Oánh) een opstand in Hai Duong. Prins Le Duy Mat poogde ook een coup te plegen om de Trinh uit hun positie te ontzetten. Dan waren er nog rebellieën in enkele districten. Uiteindelijk stond heel het Noorden in lichterlaaie.
De heer Trinh Giang slaagde er niet in de moeilijkheden te overkomen, aangezien hij zwaar ziek aan zijn bed was gekluisterd. De familie Trinh besliste dan in 1740 hem opzij te zetten en een jongere broer, Trinh Doanh, op de familietroon te plaatsen. Trinh Doanh was een bedreven politicus en hij voerde een pacificatieoorlog die langzaamaan de situatie in het Noorden weer stabiliseerde. Tot aan zijn dood in 1767 werden alle opstanden op enkele na in de kiem gesmoord. Daarna besteeg zijn zoon Trinh Sam de troon en hij maakte er in 1769 een definitief einde aan.
De vrede in het Noorden eindigde met de Tay Son-opstand in het zuiden. Deze volksopstand bood aan Trinh Sam de kans om af te rekenen met de Nguyen. In 1774 stuurde hij zijn leger om Phu Xuan (Hué) in te nemen. De Trinh-legers rukten verder op naar het zuiden terwijl de Tay Son ginder steeds meer landen veroverden. De Nguyen-heer hield Gia Dinh (Ho Chi Minhstad) tot het einde, toen de stad in 1777 viel en de lijn van de Nguyen bijna volledig aan zijn eind kwam. De landen van de Le-Trinh-regering reikten nu verder zuidelijk dan ooit.
Van Trinh Kiem tot Trinh Sam hadden al acht heren geregeerd. In 1782 stierf heer Sam. Tijdens zijn leven al hadden zijn oudste zoon Trinh Tong (Trịnh Tông) en de tweede oudste Trinh Can geruzied om de opvolging. Eerst was het Can die het haalde, maar zijn broer pleegde een staatsgreep en dood Can. Tong werd dan heer onder de naam Trinh Khai. Onder hem heerste er heel wat chaos aan het hof en op het leger kon hij amper nog rekenen.
De Tay Son namen er geen genoegen mee ondergeschikt te zijn aan de Trinh-heren. Na enkele jaren verzamelden ze al hun krachten en in 1786 rukten ze met een enorme leger op naar het noorden. Het Trinh-leger werd verslagen door de Tay Son en Trinh Khai vluchtte naar het noorden, waar hij omkwam.
De Tay Son trokken zich terug en een oom van Khai, Trinh Bong, besteeg de troon. De nieuwe keizer, Le Chieu Thong, wilde de Le-dynastie weer meer macht geven en hij riep de hulp in van generaal Nguyen Huu Chinh (Nguyễn Hữu Chỉnh). Deze versloeg de legers van de Trinh en Trinh Bong vluchtte en verdween.
Nguyen Huu Chinh maakte echter misbruik van nieuwe macht. Hij werd vermoord door de Tay Son, die de keizer het land uit zetten. Keizer Le Chieu Thong vluchtte naar China om er de hulp van de Qing-keizer in te roepen. Keizer Qianlong stuurde een leger naar Vietnam om de Le-keizer weer aan de troon te helpen. Deze troepen veroverden Thang Long (Hanoi) in 1788, maar de Tay Son kwamen aan het begin van het jaar erna terug en ze versloegen het Qing-leger, dat zich terugtrok. De Qing-keizer erkende dan de macht van de Tay Son. Keizer Le Chieu Thong ging in ballingschap in China, waar hij uiteindelijk stierf.
De Trinh-heren vermeden enkele hofproblemen doordat ze in de jongere generaties steeds de betere kozen, en niet zozeer afgingen op rang en ouderdom. Er wordt gezegd dat het tweede kind een beter regeerder zou zijn. Net zoals de Nguyen-heren en de Nguyen-dynastie daarna hadden de Trinh af te rekenen met enkele volksopstanden en met het feit dat het tekort aan landbouwgrond een probleem voor het hof begon te worden.
De Trinh zorgden er ook steeds voor dat ze goede banden hadden met China en ze hielde ook de Confucianistische waarden hoger in het vaandel dan de Nguyen deden. De Europeanen hadden het ook moeilijker om met de Trinh handel te drijven. Zowel de Nederlanders in 1637 als de Engelsen in 1673 richten handelscentra op in Thang Long, maar die hadden weinig succes.
In de jaren erna, toen de Nguyen keizer waren over heel Vietnam, werden de Trinh zeer slecht geapprecieerd. Zelfs geschiedkundigen van die tijd schreven er weinig positiefs over. Niettemin was het land onder hun bewind zo'n twee eeuwen stabiel en rustig geweest.
The Encyclopedia of Military History by R. Ernest Dupuy and Trevor N. Dupuy. Harper & Row (New York).
Datanglong guangxiensis is een vleesetende theropode dinosauriër, behorend tot de Tetanurae, die tijdens het vroege Krijt leefde in het gebied van het huidige China.
In 2011 vonden medewerkers van het Geological Survey Research Institute bij het dorp Nazao, eenentwintig kilometer ten zuidwesten van de stad Datang, nabij Nanning in Guangxi de resten van een grote theropode die de wetenschap nog onbekend was.
In 2014 werd de typesoort Datanglong guangxiensis benoemd en beschreven door Mo Jinyou, Zhou Fusheng, Li Guangning, Hunag Zhen en Cao Chenyun. De geslachtsnaam combineert een verwijzing naar het Datangbekken met het Chinees long, "draak". De soortaanduiding verwijst naar de provincie Guangxi.
Het fossiel, holotype GMG 00001, is gevonden in een laag van de Xinlongformatie waarvan de datering onzeker is maar die stamt uit het Onder-Krijt. Het bestaat uit een reeks wervels die begint met de laatste, volgens de beschrijvers veertiende, ruggenwervel, doorloopt over vijf sacrale wervels en eindigt met de tweede staartwervel en daarmee verbonden een linkerdarmbeen met de bovenste stukken van het linkerschaambeen en het linkerzitbeen, en een stuk rechterdarmbeen.
Datanglong is een grote roofsauriër met een lengte van ruwweg zeven à acht meter. Het specimen heeft een bewaarde lengte van ruim negentig centimeter.
De beschrijvers wisten enkele onderscheidende kenmerken vast te stellen. De achterste ruggenwervel heeft een pleurocoel, pneumatische uitholling, die begrensd wordt door een vergrote achterste richel tussen de diapofyse en het wervellichaam, door de achterste richel tussen de parapofyse en het wervellichaam; en door het wervellichaam zelf. De achterste ruggenwervel heeft een goed ontwikkelde horizontale richel tussen het voorste gewrichtsuitsteeksel en de parapofyse. De achterste ruggenwervel heeft een parapofyse die meer zijdelings uitsteekt dan de diapofyse. De groeve in de onderkant van het achterblad van het darmbeen voor de aanhechting van de musculus caudofemoralis brevis is ondiep en het stuk binnenwand van het achterblad dat er in zijaanzicht door ontbloot wordt is kort en richelvormig. Het aanhangsel van het darmbeen voor het schaambeen is van achter naar beneden verbreed.
De laatste dorsale wervel, die, afhankelijk van de precieze fylogenetische positie, de veertiende of de dertiende kan zijn geweest, lijkt hierin een beetje op die van de Ceratosauria dat de parapofyse, het onderste ribgewricht, verder uitsteekt dan de diapofyse, het bovenste ribgewricht. De wervel is ook duidelijk gepneumatiseerd maar de achterliggende sacrale wervels van het heiligbeen zijn dat niet. De eerste staartwervel heeft een uitholling ter hoogte van de vermoedelijke richel tussen het voorste gewrichtsuitsteeksel en de parapofyse. Deze wervel draagt onderaan ook een rechte chevron. De doornuitsteeksels van de staartwervels zijn afgebroken maar de overgebleven stukken zijn tamelijk lang en verbreden zich in zijaanzicht naar boven toe.
Van het darmbeen is het bovenprofiel door beschadigingen onbekend. Het voorblad heeft een diep afhangende punt met een ronde voorkant. De verticale richel vóór het heupgewricht vormt aan de binnenkant geen beenplateau. Het blad van het darmbeen wordt doorboord door verschillende pneumatische uithollingen. Het aanhangsel voor het schaambeen is achteraan breed uitgehold en heeft een rechthoekig ondervlak, tweemaal langer dan breed. Het uitsteeksel voor het zitbeen steekt als een pen in een bovenste uitholling daarvan.
De beschrijvers plaatsen Datanglong in de Carcharodontosauria, in een basale positie, gebruik makend van een eerdere cladistische analyse van Matthew Carrano. De Italiaanse paleontoloog Andrea Cau wees er onmiddellijk op dat deze analyse sterk gericht was op de basale Tetanurae en daarom weinig kenmerken van de Coelurosauria bevatte. Dat droeg het gevaar in zich dat basale coelurosauriërs verkeerd geplaatst worden. Hij voerde de kenmerken van Datanglong in zijn eigen, veel uitgebreidere, analyse in en dit had inderdaad als uitkomst dat Datanglong een basale coelurosauriër was. Als dit correct is, zou het de eerste bekende basale coelurosauriër zijn van een echt grote omvang. Hij richtte ook de aandacht op het feit dat alle synapomorfieën die Datanglong met de Carcharodontosauria deelt, de pneumatisceh uithollingen in het darmbeen en de penverbinding tussen darmbeen en zitbeen,ook gedeeld werden met de Megaraptora.
Jinyou Mo, Fusheng Zhou, Guangning Li, Zhen Hunag, and Chenyun Cao, 2014, "A New Carcharodontosauria (Theropoda) from the Early Cretaceous of Guangxi, Southern China", Acta Geologica Sinica - English Edition, 88(4): 1051–1059
Courzand was een feest- en ontspanningsgebouw dat in 1917 werd geopend als onderdeel van het tuindorp Heijplaat dat was aangelegd als woonwijk voor arbeiders van de toenmalige Rotterdamsche Droogdok Maatschappij (RDM). Het is tegenwoordig een café-restaurant.
De naam Courzand komt voor het eerst voor als aanduiding van een buitengors of zandplaat die in de Merwe (nu de Nieuwe Maas) was ontstaan bij de uitwatering van het riviertje de Koedood. In 1621 is sprake van de verpachting door de rentmeester der Grafelijkheid aan Hubrecht Cornelisz Visscher. In 1623 wordt het gebied in kaart gebracht door de landmeter Daniël Schellincx (of Van de Schellingh). Zijn kaart  toont "de Ruyge Plate groot 31½ mergen genaempt Courzandt". Het Courzand wordt daarna geleidelijk uitgebreid door bekading, later gevolgd door verpoldering. Het behoudt zijn landschappelijke en agrarische karakter tot de onteigening in 1911 ten behoeve van de uitbreiding van de haven van Rotterdam.
In 1902 was de RDM op de Heijplaat aan de zuidelijke Maasoever begonnen met het onderhoud en later de nieuwbouw van schepen. In 1913 stelde de gemeente ook het aangrenzende terrein ter beschikking van het bedrijf. Directeur M.G. de Gelder (1869-1918) had het plan opgevat om hier naar Engels model een tuindorp bouwen voor zijn arbeiders. Naar ontwerp van de Amsterdamse architect H.A.J. Baanders werden tussen 1914 en 1918 in eerst instantie ongeveer 400 arbeiderswoningen gebouwd. Café's waren niet gepland, maar er werden wel andere voorzieningen gerealiseerd, zoals winkels, kerken, een zwembad en een muziektent, en 'last but not least' een ontspanningsgebouw genaam Courzand.
De feestzaal Courzand werd in 1917 geopend. De gevel van het gebouw is met zijn expressieve gebruik van baksteen een voorbeeld van de Amsterdamse School. In het interieur zijn vooral de Art Deco elementen bepalend. De feestzaal beschikte over een podium waardoor het ook als theater voor toneel- of filmvoorstellingen kon worden gebruikt. Ook waren er kegelbanen. In 1929 werd het gebouw naar een ontwerp van Samuel de Clercq aan de achterzijde uitgebreid met een grote zaal, bestemd voor feesten en allerlei gemeenschappelijke activiteiten. 
In 1933 werd Arie den Toom beheerder van het feestgebouw. In het begin van de Tweede Wereldoorlog kreeg hij al spoedig contact met de Landelijke Organisatie en door zijn toedoen werd het gebouw een ontmoetingsplaats voor verzetsmensen. Ook werden er wapens opgeslagen. Op 13 maart 1945 werd hij, na verraad, bij een inval van de SD met twaalf anderen gearresteerd. Hij werd als 'Todeskandidaat' opgesloten in een cel van het politiebureau aan het Haagsche Veer. Op 3 april van dat jaar, een maand voor de bevrijding, werd hij samen met nog negen anderen op de Lage Oostzeedijk gefusilleerd. Hij wordt herdacht met een monument aan de Courzandseweg; ook is er een straat naar hem vernoemd, de Arie den Toomweg in Rotterdam.
De neergang van de RDM eindigde met het faillissement op 6 april 1983. Courzand was inmiddels al geruime tijd in particuliere handen gekomen en de nieuwe eigenaar maakte er in 1971 een knus bruin café van - later uitgebreid met een restaurant - door de kleine zaal te verkleinen met een tussenwand en een verlaagd plafond. In 1993 wordt de grote feestzaal afgebroken en met het puin werden de kegelbanen dichtgegooid. In 2017 wordt door een ingrijpende verbouwing de feestzaal teruggebracht  in de oorspronkelijke staat en heropend Courzand als café-restaurant.Het gebouw Courzand heeft geen beschermde status. Het maakt evenwel wel deel uit van de voorgenomen aanwijzing als rijksbeschermd stadsgezicht van het gebied RDM-Heijplaat.
Lowinso Misiedjan, artiestennaam King Koyeba (Brokopondo, 11 januari 1985), is een Surinaams muzikant van Marron-afkomst. Hij zingt dancehall-reggae in vooral in het Aucaans en Sranantongo met af en toe een uitstap naar het Nederlands.
Nog voordat hij de muziek inging, koos hij al de bijnaam Koyeba die hij ontleende aan het gelijknamige Sranantongo-talige radiostation met gospelmuziek in de Surinaamse stijlen kaseko en kawina. Tijdens zijn jeugd werd hij geïnspireerd door onder andere de Surinaamse band Youth Selection en vooral ook door de Jamaicaanse reggaezanger Capleton. Op zijn Facebookpagina noemt hij verder nog de reggaezanger Gentleman.
Op zijn zestiende richtte hij samen met een vriend de band Ghetto Crew op. Ze maakten twee albums in de talen Aucaans en Sranantongo: Wadada en Wi'a mu feti ya. Ze waren bekend met geliefde nummers als Te mi hali mi sengenbwelen, de titelsong Wi'a mu feti ya en het humoristische Adodoodo. Een hoogtepunt was de het optreden in de Anthony Nesty-sporthal en verder traden ze op in de concerthal Flamboyant Park in Paramaribo en verderop in het land in onder meer Stoelmanseiland, Brownsweg, Klaaskreek en Balingsoela, en met een keer een uitstap naar het buurland Frans-Guyana.Sinds zijn negentiende, in augustus 2004, zingt hij solo als King Koyeba, waarbij hij sinds 2005 wordt begeleid door de band King Faya. Hij gaf zijn band deze naam omdat de jongens in de band faya zijn (heet in het Surinaams); verder verwijst king naar hemzelf, waarmee hij wil zeggen dat de band van hemzelf is.Sindsdien zijn zijn aantal optredens nog meer gestegen, terwijl zijn muziek op alle radiostations in het land wordt gedraaid. King Koyeba is een herkenbaar artiest door een ontspannen sfeer en zijn uitgesproken talent voor woordenkunst. Zijn teksten gaan over dingen die hij zelf heeft meegemaakt, actualiteiten, geld, liefde en natuur. Een groot aantal van zijn liedjes werden hits, met alleen al in de eerste twee jaren Sama den uman lobi?, Mi na e stop singi moo, Mi ede e weli, Sikiman den wani pee en Sranansma no'm krey. In zijn videoclips laat hij zich met een gespierd bovenlichaam omringen door fleurige sexy danseressen.In 2011 vertrok King Koyeba met zijn band King Faya voor een serie optredens naar Europa en kort daarna nogmaals. In deze maanden traden ze op in Nederland, België, Frankrijk en Italië. Na de tweede terugkeer in korte tijd in Suriname, bracht hij in april 2012 zijn nieuwe cd Wie is zo stout? uit waarop dertien tracks staan, onder meer met gastartiesten, zoals Abongkane, Bader man, Bling, Goodi Goodi, Lional, Mury en Young Money.
Puerto Montt is een gemeente, regiohoofdstad en havenstad in de Chileense provincie Llanquihue in de regio Los Lagos. Puerto Montt telde 245.902 inwoners in 2017.
Op 4 maart 1969, bezette ongeveer 90 landloze arbeiders een braakliggend stuk grond om er huizen op te bouwen. Ondanks dat de plaatselijke politiechef Rolando Rodríguez Marbán de krakers had gerustgesteld dat er niet zou worden ingegrepen, gebeurde dit wel. De order hiertoe kwam van de minister van Binnenlandse Zaken Edmundo Perez Zujovic. Het uiteindelijke resultaat was dat alle nieuw gebouwde huizen tot de grond werden afgebrand en 11 krakers werden doodgeschoten.
Het bloedbad van Puerto Montt en de publieke verontwaardiging die daarop volgde, waren belangrijke factoren die bijdroegen tot de nederlaag van de partij van Eduardo Frei in de Chileense presidentsverkiezingen van 1970 en werd opgevolgd door Salvador Allende's Unidad Popular. De gebeurtenissen werden later beschreven door de zanger Víctor Jara in zijn lied Preguntas por Puerto Montt.
Hijos de Rivera, S.A. is een Spaanse voedselproducent en brouwerij gevestigd in de Galicische stad A Coruña. Het hoofdmerk dat hier wordt gebrouwen is Estrella Galicia, een in Spanje populaire pils met een alcoholpercentage van 5,5% die voor het eerst werd gebrouwen in het jaar 1906. José María Rivera Corral stichtte in dat jaar een kleine brouwerij in A Coruña. In 2006 werd het honderdjarig bestaan ervan gevierd met de lancering van het speciaalbier 1906 Reserva Especial. Hiernaast produceert de onderneming andere internationale en nationale biermerken. Verder biedt ze enkele soorten water, frisdrank, fruitsappen, zuivelproducten, olijfolie, koffie, wijn, geestrijke dranken, schoonmaakmateriaal en een gevarieerd gamma aan voedingsproducten te koop aan.
Điện Bàn is een district in de Vietnamese provincies Quảng Nam. De hoofdplaats van Điện Bàn is Ái Nghĩa.
De geografische ligging van Điện Bàn is in het noordoosten. Het grenst in het noorden aan de stad met provincierechten Đà Nẵng en Đông Giang. In het westen grenst het aan het district Nam Giang. In het zuiden grenst het aan district Nông Sơn. In het zuidoosten grenst het aan Duy Xuyên en in het oosten grenst het aan Điện Bàn. De oppervlakte van Đại Lộc bedraagt 585,55. Đại Lộc heeft 158.052 inwoners.
Door Đại Lộc stromen een aantal rivieren. De grootste is de Vu Gia. Andere grote rivieren zijn de Con en de Thu Bồn.
Een automatische versnellingsbak of automatische transmissie, is een versnellingsbak waarbij na het inschakelen van de versnelling niet meer met de hand hoeft te worden geschakeld.
Het schakelen van de verschillende versnellingen kan bij deze versnellingsbak gebeuren door het hydraulisch vastzetten of lossen van koppelingen die in verbinding staan met de verschillende assen van het tandwielstelsel (het planetaire stelsel). Dergelijke automaten hebben net als handgeschakelde versnellingsbakken een aantal vaste overbrengingen, ook wel trappen genoemd.
Een ander soort automaat is bijvoorbeeld de continu variabele transmissie of Variomatic, die geen vaste overbrenging heeft. Er zijn ook halfautomatische versnellingsbakken die automatisch bediend kunnen worden, echter met een automatische versnellingsbak zijn de individuele versnellingen niet te kiezen, met een halfautomaat wel.
Het merk Oldsmobile introduceerde in 1939 de eerste auto met een automatische versnellingsbak. In de Verenigde Staten is de automaat al sinds de jaren 50 standaard: 90% van de autobezitters rijdt ermee. Nederland en België zijn automaten in opkomst, maar nog steeds vooral in trek bij bezitters van duurdere auto's.
De eerste Amerikaanse automaten hadden drie trappen. In combinatie met een sterke koppelrijke V8-motor vond men dit voldoende. De meeste (Europese) automaten hebben 4 of 5 trappen, terwijl thans de automaten in modellen met krachtige motoren 6 tot zelfs 9 trappen hebben.
Door de geregelde oliedruk in de versnellingsbak wordt bij een juist toerental geschakeld naar een hogere versnelling. Zodra de auto afremt, schakelt de versnellingsbak terug naar een lagere versnelling en zodra er gestopt wordt, schakelt de versnellingsbak automatisch terug naar de laagste versnelling. Bij stilstand is het noodzakelijk de rem ingedrukt (ingetrapt) te houden, of de auto in de 'N'-stand (Neutraal) te schakelen.
Audi kent bij zijn automatische versnellingsbakken de optie van "Hold Assist" waarbij het ingedrukt houden van het rempedaal niet meer nodig is. Tegenwoordig hebben zowel automaten als handgeschakelde auto's deze Hold Assist.
Bij moderne transmissie regelt de transmissiemodule aan de hand van een aantal sensoren (van de motor en de transmissie) de druk en de schakelmomenten af. Hierdoor reageert de transmissie sneller en verloopt het schakelen comfortabeler.
Om er voor te zorgen dat de sensoren en de actuatoren goed kunnen blijven functioneren is het belangrijk om de automaatbakolie schoon te houden.
Na verloop van tijd zal de olie zwart kleuren doordat de koppelingsplaten slijtstoffen afgeven. Deze slijtstof zal zich gaan afzetten op de sensoren waardoor deze verkeerde waardes kunnen doorgeven aan het brein.
D: Drive (vooruit rijden)Veel automaten bieden de mogelijkheid een maximumversnelling (veelal 1, 2 of 3) in te stellen, bedoeld om in de bergen op de motor te kunnen remmen. Moderne automaten zijn vaak in een aparte stand volledig manueel (maar zonder koppeling, dus eigenlijk als een halfautomatische versnellingsbak) te bedienen. Men kan dan kiezen tussen automatisch of handmatig schakelen. Kiest men voor handmatig, dan zal de gangwissel toch automatisch terugschakelen als de snelheid te laag wordt. Ook zal er, om motorschade te voorkomen, opgeschakeld worden indien het maximumaantal toeren is bereikt.
W-knop (winter): schakelprogramma waarbij de automaat bij lagere toerentallen dan normaal opschakelt om slippen bij winterweer te voorkomen
S-knop (Sport): schakelprogramma waarbij de automaat bij hogere toerentallen dan normaal opschakelt om zodoende sneller te accelereren
E-knop (Economic): schakelprogramma waarbij de automaat de schakelmomenten aanpast aan een optimaal laag brandstofverbruik
Automaten werden in Nederland beroemd door autofabrikant DAF, die in 1958 het innovatieve systeem Variomatic introduceerde. Dit systeem werkt traploos en verschilt daardoor van het hierboven beschreven systeem. De Variomatic werd gelanceerd als betaalbare automaat op de DAF 600. Het systeem, dat werkt met een riem die over variabele poelies loopt, had als (onbedoelde) bijwerking dat de auto net zo hard achteruit kon rijden als vooruit. Het resulteerde in georganiseerde wedstrijden 'achteruitrijden' met o.a. de DAF 66. Ook de Volvo 343 was ervan voorzien. Nadat Volvo DAF's automobieldivisie had overgenomen had Van Doorne's Transmissie niet stilgestaan, in Februari 1987 kwam Subaru in samenwerking met VDT met de Justy ECVT, wat staat voor "Electronically controlled Continuously Variable Transmission", een doorontwikkelde Variomatic met één metalen duwband in de bak zelf. Ook is er nu een metaalpoeder-koppeling die zorgt dat de auto niet "kruipt" bij stilstaan (wat dus de E in ECVT betekent). Pas als er gas gegeven wordt, krijgt de koppeling stroom en worden de deeltjes gemagnetiseerd, waardoor er voortstuwing ontstaat. Later, in november 1988, kwam er ook een Justy 4WD ECVT; een Justy met de ECVT-bak en parttime 4WD.
Een soortgelijk systeem is er ook als de Ford CTX versnellingsbak uit de Fiesta, de Nissan N-CVT uit de Micra, en de Fiat Panda Selecta. Deze hebben allemaal een metalen duwband en poederkoppeling, zoals de Justy.
Terwijl de gewone automaat vooral op exclusieve auto's voorkwam, was de Variomatic als systeem vooral populair bij ouderen. Men kon in de jaren 60 les nemen en afrijden in een DAF, zodat velen, vooral vrouwen, voor het eerst een rijbewijs konden halen. De DAF Variomatic heeft zo veel bijgedragen aan de mobiliteit ten plattelande.
Sinds het begin van de 21e eeuw wordt de variomatic in sterk verbeterde vorm weer gebruikt door Audi onder de naam Multitronic. Het systeem heeft een oneindig aantal versnellingen en rijdt daardoor bijna zonder enige schok. Hybride auto's als de Toyota Prius zijn eveneens met een CVT uitgerust, maar de CVT van de Prius berust op een fundamenteel ander principe dan het door DAF bedachte systeem.
Gillian Maria Elisabeth van den Berg (Gouda, 8 september 1971) is een Nederlandse waterpolospeelster. Begin jaren negentig maakte ze haar doorbraak in de wereldtop. Ze nam tweemaal deel aan de Olympische Spelen.
Zij heeft haar HEAO studie afgebroken medio 1995. Vervolgens heeft zij gewerkt bij Auto Lease Holland in Gouda. In oktober 2001 nam zij ontslag en is zij begonnen als professioneel waterpolospeelster bij Athlon’90 in Palermo (Italië).
Haar beste prestatie behaalde ze in 1993 met het winnen van de Europese kampioenschappen. In 2000 maakte ze haar olympische debuut als aanvoerster van het Nederlandse waterpoloteam op de Olympische Spelen van Sydney. Hiermee behaalde ze een vierde plaats.
Hierna woonde ze op Sicilië, maar besloot terug te keren naar Nederland om deel te kunnen namen aan de Olympische Spelen van Peking, waar Nederland het goud binnenhaalde. Vanwege haar leeftijd van 36 jaar wordt ze door haar ploeggenoten oma genoemd.
De Nifty Archive is een verzameling erotische verhalen welke via het internet verspreid of gepubliceerd wordt via hun website. De website wordt beheerd door de Nifty Archive Alliance , een officiële not-for-profit-organisatie en erkend als goed doel als het gaat om belasting vrijstelling door de Amerikaanse Internal Revenue Service
De Nifty Archive begon als een persoonlijke verzameling van verhalen en foto's welke via een anonieme FTP-server op de Carnegie Mellon University. De service werd beheerd door een student van de CMU die later medewerker werd van de universiteit.
In 1993 nam de huidige webmaster van Nifty contact op met initiator Chris en bood zijn hulp en ondersteuning aan. In maart van dat jaar begonnen ze met de enorme klus om structuur aan te brengen in de grote verzameling ingezonden (via upload) verhalen en het combineren van gefragmenteerde verhalen.
In april 1993 waren de beheerders genoodzaakt de openbare toegang tot de site te blokkeren omdat Chris, zijn postmaster en ook zijn werkgever lastig werden gevallen via dreigende en beledigende e-mailtjes met betrekking tot de FTP-site. De CMU verzocht de beheerders de toegang tot de site te beperken en de gepubliceerde foto's te verwijderen omdat vele daarvan auteursrechtelijk beschermd waren. Tevens bestond er geen systeem om ongewenst bezoek van minderjarigen te voorkomen. De universiteit gaf Chris later wel toestemming om de verhalen-sectie van de site weer algemeen toegankelijk te maken.
Vanaf juni 1994 startte Nifty tevens de ondersteuning van het Gopher-protocol en een jaar later werd de FTP-toegang beperkt om de enorme processorbelasting van de server te verlichten. Eind 1995 werd het archief via het World Wide Web toegankelijk en werd er een HTML homepage gemaakt voor eenvoudigere toegang tot de verhalen.
In 1996 verliet Chris de universiteit en David riep de internet gemeenschap op om te helpen een nieuw thuis te vinden voor het archief. Slechts enkele toezeggingen tot hulp hielden stand en beloftes van individuelen bleken loos.
Ook werd dat jaar de Communications Decency Act aangenomen waardoor de site gedwongen werd een systeem voor leeftijdscontrole te gaan gebruiken.
Deze ontwikkelingen leidden tot het sluiten van de site maar kort nadat de CDA on-grondwettig werd verklaard en het archief ruimte kreeg aangeboden bij The Gay Café kon de site een nieuwe start maken waarbij tegelijkertijd verschillende protocollen in gebruik werden genomen om ongewenst bezoek van minderjarigen etc. te voorkomen.
In 1997 ondervond de site opnieuw tegenslag doordat gastheer The Gay Café onenigheid had met hun ISP en daardoor hun site en alle mirror-sites moest sluiten. Een hernieuwde oproep van David om hulp resulteerde in de vondst van extra mirrorsites die grote bezoekersaantallen aan kan en sindsdien is het archief online gebleven.
In april 2000 werd de Nifty Archive Alliance formeel opgericht als not-for-profit-organisatie. In maart 2001 concludeerde de Amerikaanse IRS dat de NAA een ideële organisatie is en recht heeft op bepaalde belastingvrijstelingen zodat alle donaties van (legale) inwoners van Amerika volledig aftrekbaar zijn van de inkomstenbelasting.
Van oorsprong bevatte het archief een verzameling van homo-erotische afbeeldingen en verhalen. Omdat de (overwegend) gescande foto's en andere afbeeldingen bleken zeer vaak beschermd te zijn via auteursrechten en er geen enkele vorm van toegangsrestrictie voor minderjarigen bestond moesten alle afbeeldingen verwijderd worden uit het archief.
Tegenwoordig bevat de site niet alleen homo-erotische verhalen, maar ook andere types erotische lectuur of literatuur. Elk gepubliceerd verhaal is voorzien van één of meer kenmerken. Bezoekers kunnen de site doorzoeken op datum, auteur en genre volgens de hierboven genoemde kenmerken.
informatiefDe meeste van deze hoofdcategorieën zijn vervolgens weer onderverdeeld in vaste sub-genres zodat bezoekers verhalen kunnen zoeken op basis van hun specifieke voorkeuren of interesses. Een enkel verhaal kan hierdoor voorkomen in verschillende lijsten. Een verhaal bijvoorbeeld dat gaat over twee studenten die hun eerste bondage-experimenten uitvoeren op de campus zal dan voorkomen in de genres: eerste ervaringen, studentenleven, bondage / SM.
Het indexeren en voorzien van kenmerken van alle verhalen wordt gedaan door één enkel persoon (behalve de zogenaamde transgender categorie - die een eigen indexeerder heeft). Deze persoon is de eerder genoemde David. Overigens kunnen de auteurs die hun verhalen uploaden voor publicatie hem wel helpen door hun verhalen te voorzien van de gebruikte groeps- en genre-kenmerken.
Nifty biedt auteurs van erotische verhalen een platform om hun eigen verhalen te publiceren. Schrijvers kunnen hun verhalen uploaden en na controle en indexering zal deze op de site verschijnen. Als je als schrijver je verhaal opstuurt accepteer je de voorwaarden en richtlijnen van de NAA. Deze voorwaarden hebben vooral betrekking op auteurs- en verspreidingsrechten.
Een andere bron van de verhalen zijn verschillende Usenet groepen waarbij alle soorten erotische verhalen welkom zijn behalve gewone hetero-verhalen.
De site gebruikt verschillende technieken en protocollen om ongewenst bezoek van minderjarigen te voorkomen. De site maakt gebruik van de volgende toegangscontrolesystemen : Cyber Patrol, NetNanny en CYBERsitter. Nifty onderschrijft de methodieken SafeSurf en ICRA Content Rating.
20 december - Synode van Sutri: In aanwezigheid van koning Hendrik III worden de problemen rond het pausdom besproken. De drie kandidaten, Benedictus IX, Sylvester III en Gregorius VI worden allen gedwongen hun aanspraken op te geven. Suidger van Morsleben, bisschop van Bamberg, wordt als Clemens II tot paus benoemd.
Hendrik III dwingt Casimir I van Polen de onafhankelijkheid van Pommeren onder hertog Siemomysl en de Boheemse bezetting van Silezië te erkennen.
Vanwege zijn rebellie verliest Godfried II van Lotharingen zijn titels. Ook Boudewijn V van Vlaanderen, die hem steunde, verliest zijn Duitse rijkslenen ontnomen, inzonderlijk de mark Valencijn.
Bisschop Bernold van Utrecht krijgt grafelijke rechten over Hamaland. Zijn rechten op Drenthe worden bevestigd.
Valencijn - Boudewijn V van Vlaanderen vermoedelijk opgevolgd door Reinier van Hasnon (jaartal bij benadering)
Alice Cooper (geboren als Vincent Damon Furnier, Detroit (Michigan), 4 februari 1948) is een Amerikaans (glam)rockzanger en muzikant. Tot 1974 was dit ook de naam van de door hem opgerichte band waarvan hij deel uitmaakte als zanger. Beide - zanger en band - werden bekend om hun rockmuziek met extravagante en - reeds voor het fenomeen punk - op choqueren gerichte podiumacts.
Alice Cooper is het alter ego van Vincent Furnier. De naam Alice Cooper was aanvankelijk ook de naam van Furniers band. Furnier begon in 1974 na het uiteenvallen van de band aan een succesvolle solocarrière.
Vincent Furnier, van Franse afkomst (geboren in Allen Park (Detroit), maar in Arizona opgegroeid) en zwaar beïnvloed door The Yardbirds en The Beatles, vormde een aantal bands in de jaren zestig, waarvan Earwigs de eerste was en  daarna The Spiders (met een plaatselijke hit Don't Blow Your Mind) en vervolgens Nazz. Furnier, die vernam dat Todd Rundgren ook met een band onder de naam Nazz werkte, wijzigde de naam van de band in Alice Cooper.
De band bestond uit de gitaristen Michael Bruce en Glen Buxton, bassist Dennis Dunaway en drummer Neal Smith. Na in 1968 verhuisd te zijn naar Californië, werd de band ontdekt door manager Shep Gordon, die een auditie regelde bij Frank Zappa. De band tekende een contract met het label van Zappa, Straight Records en bracht twee albums uit: Pretties For You (1969) en Easy Action (1969, uitgebracht in 1970). Deze twee platen werden in 1973 opnieuw uitgebracht onder de titel Schooldays. Pretties For you straalde inderdaad nog de sfeer van een schoolbandje uit, maar met de gitaarpartijen van Bruce en de duistere en humoristische onzingedichten van Cooper ontwikkelde de band zich snel. Easy Action werd ondanks problemen met producer David Briggs als een meesterwerk ontvangen. Niettemin bleef commercieel succes uit. De band vertrok daarop naar Detroit. Bob Ezrin werd de nieuwe producer en via Love it to death (1971) had de band met het album Killer (1971) - inmiddels een klassieker - zijn definitieve vorm gevonden. Met grote hits als I'm eighteen, School's out en Elected was de naam Alice Cooper binnen enkele jaren gevestigd.
Met het succesvolle album Billion Dollar Babies (1973) - nummer 1 in zowel Amerika als Engeland - werd Alice Cooper zelfs even de grootste rockband ter wereld.
Een voorliefde voor theater en musical klonk al vanaf het begin door in tekst en muziek. Geciteerd werd o.a. uit de West Side Story en The Sound of Music. Deze voorliefde kwam ook naar voren in de theatrale optredens. De band introduceerde zo het muziektheater in de hardrock. Eind jaren zestig trad Alice Cooper op in "drag". Alice is voor de hoes van Pretties for you gefotografeerd in een glitterjurkje, waarmee de Amerikaanse glamrock werd ingeluid. Andere bekende exponenten van de Amerikaanse glamrock waren Lou Reed, Iggy and the Stooges, The New York Dolls, Kiss en Jobriath. Op het hoogtepunt van de glamrock, begin jaren zeventig, werd dit vervangen door een horrorshow waarmee Amerika een spiegel werd voorgehouden. Alice eindigde dan ook meestal op een elektrische stoel of aan de galg. Hiermee creëerde de band wederom een nieuw genre: shockrock. In de beginjaren van de band ontstond de mythe dat Cooper op het toneel een levende kip de kop had afgebeten. Frank Zappa zag er een goede publiciteitsstunt in en adviseerde om het verhaal niet te ontkennen. Het werd voorpaginanieuws en Alice Cooper had meteen naamsbekendheid.
De band viel in 1974 uit elkaar vanwege onenigheid rond muziekrechten. Sindsdien werkt Furnier solo en gaat als Alice Cooper door het leven. Dick Wagner van de Hollywood Vampires, die ook met Lou Reed werkte, werd zijn vaste gitarist en Tony Levin werd zijn bassist. Cooper scoorde in Amerika meteen een enorme hit met Only women bleed. Dit nummer is later vele malen gecoverd, o.a. door Julie Covington - die ermee scoorde in het Verenigd Koninkrijk - Elkie Brooks, Favorite Angel en Guns N' Roses. Alice Cooper werd daarna door een breder publiek geaccepteerd: hem werd gevraagd op te treden in The Muppet Show. Bob Dylan verklaarde in een interview dat Cooper een onderschatte songwriter was en John Lydon (Johnny Rotten van de Sex Pistols) noemde Killer het beste rockalbum uit de geschiedenis. In deze periode was zijn drankmisbruik naar ongekende hoogte gestegen en hij liet zich opnemen in afkickkliniek. Een weer nuchtere Alice Cooper beschreef zijn ervaringen in die kliniek  op het album From the inside, dat hij grotendeels met componist Dick Wagner en tekstschrijver Bernie Taupin schreef. Het nummer How you gonna see me now van dat album werd wederom een hit.
Tussen 1979 en 1983 sloeg Cooper een andere weg in. Het bombastische en theatrale werd verlaten en hij concentreerde zich meer op het schrijven van songs met cabareteske, humoristische teksten. In 1986 was hij weer terug met een shockrockact. Alice Cooper was intussen een cultfiguur geworden en de sterren stonden in de rij om op zijn albums te verschijnen, zoals Steven Tyler, Jon Bon Jovi en Richie Sambora op het album Trash (1989); Slash, Joe Satriani, Steve Vai en Ozzy Osbourne op het album Hey Stoopid (1991). In 1989 leidde de comeback tot een nieuwe wereldhit: Poison, enkele jaren later gevolgd door Hey Stoopid en Lost in America.
Na 1994 werd het een tijdje stil en leek Alice Cooper met pensioen te zijn. In 2000 volgde een comeback en een nieuwe bloeiperiode volgde met als voorlopig hoogtepunt de cd The Eyes of Alice Cooper (2003), een van de beste platen uit zijn carrière, waarin hij is teruggekeerd naar zijn roots: de garage-rock. Opvolger Dirty Diamonds (2005) lijkt heimwee uit te stralen naar de beginperiode. Dat komt naast de teksten vooral tot uiting in het veelvuldig citeren van riffjes en melodielijnen die ons terugvoeren naar de dagen van Black Sabbath en Ziggy Stardust.
In 2008 zong Cooper de leidende vocalen in, als gastzanger, op het album The Scarecrow van het heavy metal-operaproject Avantasia, het nummer Toy Master.
Rijnland-Palts (Duits: Rheinland-Pfalz, Paltsisch: Rhoilond-Palz) is een van de zestien deelstaten van Duitsland en heeft een oppervlakte van 19.853,44 km² en 3.994.366 inwoners. De hoofdstad is Mainz.
Rijnland-Palts ligt in het zuidwesten van Duitsland en grenst aan (vanuit het noorden, met de klok mee) Noordrijn-Westfalen, Hessen, Baden-Württemberg, Elzas (Frankrijk), Saarland, het land Luxemburg en de Belgische provincie Luik.
Rijnland-Palts is in 1946 door het bestuur van de Franse sector gevormd uit de voorheen Beierse Palts, het zuidelijke deel van de Pruisische Rijnprovincie (Regierungsbezirke Koblenz en Trier), de voorheen tot Hessen-Darmstadt behorende provincie/bestuursregio Rijn-Hessen-Palts, delen van de Pruisische provincie Hessen-Nassau en het voorheen Oldenburgse gebied rond Birkenfeld.
Als gevolg van de besluiten van de conferentie van Potsdam droeg de Amerikaanse regering de bezettingsmacht in het huidige Rijnland-Palts op 15 juli 1945 over aan Frankrijk. Het bestuur van de Franse bezettingsmacht organiseerde het gebied eerst in twee bestuurlijke gebieden: Rheinland-Hessen-Nassau (voor de tot dan toe Pruisische Regierungsbezirke Koblenz, Trier und Montabaur) en Hessen-Pfalz (voor de tot dan toe Beierse Pfalz en het tot Hessen-Darmstadt behorende Rheinhessen). Het land Rijnland-Palts werd op 30 augustus 1946 door een verordening (nr. 57) van generaal Pierre Kœnig, hoofd van de Franse militaire regering, opgericht. Hierdoor werden de economisch en historisch samenhorende gebieden Koblenz-Bonn en Rijn-Main opgesplitst. De opname van het eveneens door Frankrijk bezette Saarland werd door de Franse regering geweigerd. Op 22 november 1946 vond de constituerende zitting van de "Beratender Landesversammlung" plaats in het theater van Koblenz met het doel een grondwet voor de nieuwe deelstaat te ontwerpen. Kort daarop, op 4 december 1946, werd een voorlopige landsregering onder leiding van de CDU'er dr. Wilhelm Boden gevormd. Op 18 mei 1947 werd de landelijke grondwet via een volksstemming aangenomen. Tegelijkertijd werden verkiezingen gehouden, en de landdag van Rijnland-Palts kwam voor zijn zitting op 4 juni 1947 samen in de grote zaal van het stadhuis van Koblenz. Koblenz werd als hoofdstad van het land gekozen en bleef dit tot 1950 toen Mainz hoofdstad werd. Dr. Wilhelm Boden werd als eerste minister-president van het nieuwe land verkozen. Hij bleef minder dan een maand in zijn ambt en werd opgevolgd door Peter Altmeier.
In de kunstmatig samengevoegde deelstaat was er in de aanvankelijk weinig samen bindend gevoel. Er ontstonden stromingen om de oude grenzen van de Pruisische en Beierse gebieden te herstellen. In 1956 werd op basis van artikel 29 van de Duitse grondwet in de voormalige Regierungsbezirken Koblenz, Trier, Montabaur, Rheinhessen en in de Palts referenda georganiseerd, waarbij de bevolking de wens kon uiten om de betreffende gebieden bij Noordrijn-Westfalen, Beieren en Baden-Württemberg aan te sluiten. Alle referenda, met uitzondering van het referendum in de Palts verkregen de noodzakelijke meerderheid, maar de uitvoering van de gebiedswijzigingen liet bijna 20 jaar op zich wachten. Bij de volksstemming, die op 19 januari 1975 doorgevoerd werd, en die de finale bevestiging van de wijzigingen zou moeten zijn, werd noch het noodzakelijke quorum, noch de meerderheid van de uitgebrachte stemmen gehaald. Hierdoor heeft de deelstaat nog steeds de grenzen van 1946.
De Rijnvallei werd al vroeg door de Romeinen bezet. Hiervan getuigen verschillende archeologische vondsten. In de middeleeuwen had het aartsbisdom Mainz grote invloed op politiek en cultuur. Vele koningen werden in Mainz gekroond. Sinds de 18e eeuw werd de streek geregeld door Franse troepen bezet. In 1797 werd de Palts bij de Franse Republiek ingelijfd. In 1816 werd de streek tijdens het Congres van Wenen aan het koninkrijk Beieren toegewezen.
Tot 31 december 1999 was er nog een tussenliggende bestuurslaag. Het land was verdeeld in de drie Regierungsbezirke (bestuurlijke regio's) Koblenz, Trier en Rijn-Hessen-Palts. Sinds 1 januari 2000 is dit bestuursniveau opgeheven en sindsdien bestaat de onderverdeling slechts uit de districten en stadsdistricten.
Deze deelstaat is ook de grootste wijnleverancier van het land. Van Duitslands 13 kwaliteitswijngebieden liggen er 6 in Rijnland-Palts. Dat zijn de wijnstreken Ahr, Mittelrhein, Mosel, Nahe, Rheinhessen en Palts.
Het inwonersaantal steeg in de vijftig jaar tussen 1950 en 2000, van circa 3 miljoen mensen, tot boven de 4 miljoen inwoners. Tot het begin van de jaren zeventig was er een continue groei van de bevolking tot bijna 3,7 miljoen inwoners. Na de invoering van de pil volgde een periode van lichte teruggang, totdat sinds 1987, en met name sinds het begin van de jaren negentig door de val van de Berlijnse Muur en de uitbreiding van de Europese Unie en de daarmee samenhangende binnenstromende bevolkingsstromen, de bevolking tot het huidige niveau steeg. In 1996 had Rijnland-Palts hierdoor voor het eerst meer dan 4 miljoen inwoners.
In 2004 werd het voorlopige hoogtepunt bereikt van 4.061.105 inwoners. Al in 2005 had het Duitse "Statistische Landesamt" het over een trendbreuk. Bij de peiling van 31 maart 2011 was de bevolking weer onder de 4 miljoen gezakt. Inmiddels is de bewonersstand volgens de statistieken van het Landesamt Rheinland-Pfalz echter in de loop van het jaar 2016 zelfs bóven het vorige hoogtepunt van 2004 uitgekomen : op 31 december van dat jaar sloot de bevolkingsstatistiek van het Land af met 4.073.280 inwoners. 
Deze afname van de bevolking is niet in alle gebieden even sterk. Er speelt namelijk ook een trek van de bevolking van het platteland naar de grote steden. Hierdoor worden de gebieden vlak bij de grote steden het minst getroffen door de bevolkingsafname. Dit zijn de gemeenten die grenzen aan de steden Mainz, Ludwigshafen, Koblenz, Kaiserslautern en Trier. De meeste bevolking trekt weg uit de "Südwestpfalz", met name uit de gebieden rond de steden Zweibrücken en Pirmasens.
De landdag (deelstaatparlement) wordt om de vijf jaar in rechtstreekse, evenredige verkiezingen verkozen, en bestaat principieel uit 101 zetels.
Het verkiezingssysteem is een mengeling van een personen- en een partijverkiezing. Elke kiezer heeft twee stemmen. De 'eerste' stem dient om die persoon rechtstreeks te kiezen die het kiesdistrict waartoe de kiezer behoort zal vertegenwoordigen. Zo worden er 51 afgevaardigden met gewone meerderheid verkozen (wie de meeste stemmen krijgt in het district is verkozen). Met de tweede stem wordt bepaald hoe de zetelverdeling over de partijen van de 101 parlementszetels plaatsvindt. Partijen of kiesverenigingen die minder dan 5% van de stemmen behalen (kiesdrempel), worden bij de verdeling uitgesloten. De kandidaten worden afgevaardigd in de landdag in de volgorde in dewelke ze op de partijlijst voorkomen, maar de rechtstreeks verkozenen hebben voorrang. Indien een partij meer rechtstreeks verkozenen zou hebben dan het aantal parlementsleden waarop ze recht zou hebben volgens het aantal uitgebrachte tweede stemmen, ontstaan er zogenoemde "overhangmandaten" (Überhangmadate). In dat geval telt het landsparlement meer dan 101 vertegenwoordigers.
De laatste verkiezingen voor de Landdag vonden plaats op 27 maart 2011. Grote winnaar van deze verkiezingen was Bündnis 90/Die Grünen die ruim 15% van de stemmen behaalde en daarmee terugkeerde in de Landdag. Grote verliezer was de SPD van minister-president Kurt Beck die 10% verloor, maar wel nipt de grootste partij bleef. De FDP miste de kiesdrempel en verdween uit de Landdag. SPD en Grünen vormden samen een coalitie, waarbij Kurt Beck kon aanblijven als minister-president en voor de vijfde maal een kabinet vormde. Op 28 september 2012 maakte Beck zijn aftreden bekend. Op 16 januari 2013 trad hij om gezondheidsredenen af. Hij was de langstzittende premier van een deelstaat in Duitsland. Hij werd opgevolgd door Malu Dreyer, die met 60 stemmen gekozen werd tot de eerste vrouwelijke minister-president in Rijnland-Palts.
Bij de landdagverkiezingen van 26 maart 2006 behaalde de SPD 45,6% van de uitgebrachte stemmen (+0,9% in vergelijking met 2001), de CDU 32,8% (-2,5%), de FDP 8,0% (+0,2%) en de Groenen 4.6% (-0,6%). De voor het eerst aangetreden WASG behaalde 2,5%, en alle andere partijen samen 6.5%. Slechts 58,2% van de kiezers bracht zijn stem uit, de laagste participatiegraad ooit in Rijnland-Palts.
Als gevolg van de kiesdrempel van 5% zijn enkel SPD, CDU en FDP in de landdag vertegenwoordigd, respectievelijk met 53, 38 en 10 zetels. De SPD heeft dus een absolute meerderheid van de zetels, en is minister-president Kurt Beck niet op een coalitiepartner aangewezen.
De constituerende zitting van de landdag vond plaats op 18 mei 2006. Jaochim Mertes, tot dan voorzitter van de SPD-fractie werd eenstemmig tot landdagspresident verkozen. Als eerste plaatsvervanger (vicepresident) werd voormalig minister voor economie Hans-Arthur Brauckhage van de FDP verkozen. Verder werden ook nog Hannelore Klamm (SPD) en Heinz-Hermann Schnabel (CDU) als vicevoorzitters verkozen.
Aansluitend werd Kurt Beck als minister-president herverkozen. Bij de stemming kreeg Beck 54 stemmen, één meer dan de eigen meerderheid. 37 parlementsleden stemden tegen. De 10-koppige FDP-fractie had vooraf aangekondigd zich te zullen onthouden.
Panagiotis Rampavilas, Grieks: Παναγιώτης Ραμπαβίλας, (Patra, 5 juli 1990) is een Grieks voetballer die als aanvaller speelt.
Rampavilas begon bij AO Panaigialios waar hij tussen 2005 en 2007 in totaal 26 wedstrijden in de Gamma Ethniki speelde waarbij hij 13 doelpunten maakte. Hierna speelde hij tot 2009 in de Vitesse/AGOVV Voetbal Academie. In het seizoen 2009/10 kwam hij tot drie wedstrijden voor Ethnikos Piraeus en in het seizoen 2010/11 kwam hij uit voor Achilleas Kamaron. In het 2011/12 speelde hij voor SC Veendam. Rampavilas speelde in het seizoen 2012/13 voor AE Ermionidas en een seizoen daarna voor Thyella Diastavrosi Rafina (26 wedstrijden, 5 doelpunten). In juli 2014 tekende hij een contract bij AE Karaiskakis. Van 2015 tot 2017 speelde Rampavilas voor AO Syrou en vervolgens voor Tamynaikos Aliveriou.
Bodypump is een groepsfitnessprogramma dat is ontwikkeld om de kracht en uithoudingsvermogen in de grote spiergroepen te verbeteren en daarbij zo veel mogelijk calorieën te verbranden.
Bodypump is bedacht op de sportschool van Les Mills in Auckland, Nieuw-Zeeland. Bodypump wordt ook in Nederland op honderden locaties gegeven. Er is een speciale Les Mills licentie nodig om de naam "Bodypump" te kunnen voeren.
De workout bedraagt 60 minuten waarbij alle belangrijke spiergroepen worden getraind, onder begeleiding van een instructeur, met behulp van een barbell. De gewichtskeuze bepaalt de deelnemer zelf.
Elke les ("release") wordt 3 maanden herhaald, waarbij dezelfde muziek en dezelfde bewegingen worden aangehouden. Deelnemers hoeven zo niet meer na te denken over de choreografie, maar kunnen zich in plaats daarvan concentreren op hun techniek.
De Thora, ook gespeld als Tora of Torah (Hebreeuws: תּוֹרָה), zijn de eerste vijf boeken van de Tenach (Hebreeuwse Bijbel), die de grondslag van het joodse geloof vormen en daarmee als de voornaamste heilige boeken van deze monotheïstische godsdienst gelden.
Het woord Thora wordt uitgesproken met de klemtoon op de tweede lettergreep, zoals bij de meeste Hebreeuwse woorden. Het woord 'Tora' wordt ook wel uitgesproken in het Nederlands-Asjkenazisch: 'Touro'. Het woord Tora is Hebreeuws dat onderwijzing, leer, instructie of wet betekent.
De Thora beschrijft hoe volgens het jodendom de wereld en de mensheid zijn ontstaan (de schepping door God) en hoe de mensheid zich in de eerste tijd daarna ontwikkelde (de zondvloed, de verspreiding na de torenbouw in Babel, e.d.), alsmede de vroegste (religieuze) geschiedenis van de Israëlieten, de (voorlopers van de) Joden.
De Thora is om twee redenen voor het (religieuze) jodendom van zeer groot belang.Enerzijds omdat erin staat verhaald dat God een verbond met drie personen heeft gesloten (Awraham (Abraham), zoon Jitschak (Isaak) en kleinzoon Ja'akow (Jakob)) die als de aartsvaders zijn gaan fungeren van de Israëlieten, die vanwege dit verbond Gods uitverkoren volk zijn met een eigen door God aangewezen land, het Land van Israël (Eretz Jisrael). Dit verbond werd later bekrachtigd toen - dit wordt eveneens in de Thora vermeld - de Israëlieten onder leiding van Mozes uit Egypte naar Kanaän (het 'Beloofde Land') trokken (de uittocht uit Egypte). In de tussenliggende Sinaïwoestijn sloot God namelijk het hierboven vermelde verbond ook nog eens met de Israëlieten zelf waarbij Mozes als tussenpersoon optrad.Anderzijds heeft God - ook weer door middel van Mozes - in de Sinaïwoestijn zijn wet (mitswot, meervoud van mitswa, in het Nederlands voorschriften) aan de Israëlieten bekendgemaakt en hen opgedragen deze stipt na te leven (met als belangrijkste onderdeel de Tien geboden). Volgens het jodendom staan er 613 mitswot (284 geboden en 365 verboden) in de Thora (waarvan 611 via Mozes en twee rechtstreeks door God zijn geopenbaard) die de kern vormen van de halacha, het geheel van de rabbinale wetgeving die zeer bepalend is voor het joodse religieuze leven. Een deel van de mitswot zijn gericht op de gebruiken in de Tempel en worden heden ten dage niet meer nageleefd. De overige voorschriften zijn deels gericht op de relatie tussen mens en God, deels op de relatie tussen mensen onderling.
Deze mitswot zijn in de Tora vaak kort omschreven. Een nadere verklaring van alle ge- en verboden staat in de Misjna, de mondelinge leer, die volgens orthodoxe joden tegelijk met de Tora door Mozes in ontvangst is genomen maar volgens liberale joden door generaties van rabbijnen is ontwikkeld.
Met Thora duiden Joden soms ook het hele spectrum van gezaghebbende joodse boeken aan. Vanuit dat kader bezien bestaat de Thora dan uit de Tenach, de Misjna, de Talmoed en de Midrasj. Deze worden vaak weer onderverdeeld in de geschreven leer (Tenach) en de mondelinge leer (de rabbijnse boeken: Misjna, Talmoed en Midrasj). Op zijn breedst kan het woord worden gebruikt om een leer, lering of filosofie aan te duiden.
Elk joods jaar wordt in de synagoge de hele Thora voorgelezen, elke sjabbat een gedeelte, parasja geheten. Deze cyclus begint en eindigt met het feest van Simchat Thora (vreugde van de wet). Op dit feest wordt de lezing van de Thora gevierd en in veel synagoges wordt de Thora dan tijdens processies rondgedragen. Tijdens Simchat Thora worden de laatste en de eerste parasja gelezen.Een nieuwe thorarol wordt doorgaans feestelijk ingewijd. Daarbij worden symbolen gebruikt van de choepa, de Joodse huwelijksceremonie. Traditioneel wordt er dan ook Baroech haba gezongen, de laatste verzen van psalm 118 (vers 26-29), zoals ook bij een Joods huwelijk. Zie de foto rechts en het filmpje van de inwijding van een thorarol.
De Thora wordt geschreven op een rol, die gemaakt is van perkament van de huid van een kosjer dier. De verschillende delen perkament worden met een pees aan elkaar bevestigd. De tekst van de Thora wordt met de hand met inkt op het perkament geschreven, waarbij er geen enkele fout gemaakt mag worden.
Al duizenden jaren houden masoreten zich zeer nauwkeurig bezig met het op deze manier kopiëren van de teksten. Ter controle van de betrouwbaarheid van de overgeschreven teksten, maakten zij zelfs berekeningen die op de checksums van het moderne computertijdperk lijken.
Door de eeuwen heen zijn er door beroemde rabbijnen vele verklaringen op de Thora geschreven. Enkelen hiervan zijn:
Peroesj Rasjie al ha-ToraZowel de persoon als zijn voornaamste verklaring, een immens commentaar op de gehele Talmoed en Thora, staan bekend onder de naam Rasjie, wat een afkorting is voor Raw Sjlomo ben Jitschak, ofwel rabbijn Salomon zoon van Isaac. Dit commentaar werd in eerste instantie door hem geschreven om in het onderwijs aan vijfjarigen gebruikt te worden, maar wordt nu door de gehele joodse wereld gebruikt, tot aan de grootste rabbijnen toe. Er zijn vertalingen van de Thora met het commentaar van Rasjie naar het Engels en ook naar het Nederlands. Rasjie wordt door de Grand Larousse de la langue française gebracht om het ontstaan van verschillende woorden van de Franse taal te bewijzen, door de "loaze" (vreemdwoorden) meestal in het Frans die door Rasjie in zijn commentaar gebruikt werd. Deze zijn op heel toepasselijke wijze door Rabbijn A.M. Glanzer (sefer Meainai agam) uitgelegd.Peroesj Ramban al ha-ToraGeschreven door Raw Mosjé ben Nachman ofwel rabbijn Mozes zoon van Nachman; ook bekend als Nachmanides.Er zijn ook Nederlandse verklaringen op de Thora geschreven, zoals door de voormalige opperrabbijn van Gelderland Joël Vredenburg. Een modernere vertaling van de Thora uit de Hebreeuwse brontekst is die van Isaac Dasberg, uitgegeven door het Nederlands-Israëlitisch Kerkgenootschap in de jaren zeventig en reeds een aantal malen herdrukt. Talrijke andere verklaringen zijn er geschreven.
De Thora is in 54 sidrot (enkelvoud sidra) verdeeld. Elke sidra is op haar beurt weer onderverdeeld in zeven parsjiot (enkelvoud parasja) of (ook wel aangeduid als parshios, in het Sefardisch parshiot).
Elke sjabbat leest men een sidra, in enkele gevallen twee omdat een jaar maar 52 weken kent of omdat een sjabbat uitvalt doordat de dag tevens een feestdag is en er dan het voor de feestdag bestemde gedeelte wordt gelezen dat de voortzetting van de wekelijkse volgorde onderbreekt.
Alhoewel de term parsjiot oorspronkelijk duidt op de onderverdeling van een sidra, gebruikt men de term vandaag de dag ook als benaming van de gehele sidra. Deze beïnvloeding komt uit het Hebreeuws, waar de sidra van de week parasjat hasjawoe'a heet.
Volgens het Groene Boekje (editie 1995) spelt men 'thora', dus met een 'h' na de 't'. Maar in het traditioneel Hebreeuws staat er geen 'h' klank achter de 't' klank en is deze spelling van het Groene Boekje dus fout.
De reden voor de keuze van de spellingswijze met 'h' is overigens onduidelijk, etymologisch gezien is het beter zonder 'h', maar sinds de 19e eeuw is de spelling met 'h' in het Nederlandse taalgebied het meest gebruikelijk, en een eerdere versie van het Groene Boekje had beide spellingswijzen, zowel met als zonder 'h'.
De 'h' aan het einde van het woord, kan volgens gangbare conventies worden weggelaten. Al met al zijn er dus vier schrijfwijzen in omloop: Thora, Thorah, Tora en Torah.
In het nieuwe Groene Boekje (editie 2005) werd gekozen voor de spelling 'Thora', dus met een hoofdletter die voorgeschreven is bij titels van (heilige) boeken.
Stichting Hebreeuwse en Jiddisje woorden in het Nederlands (2010-), wier spelling door de Nederlandse Taalunie is geratificeerd, hanteert 'Tora' (voor de Bijbelboeken en de leer als geheel) en 'tora' (leer) maar noemt ook de vaak gebruikte spelling 'Thora'.
Volgens de joodse traditie is de Thora door Mozes op de Sinaïberg ontvangen. Er zijn echter verschillende aanwijzingen dat de Thora en de Deuteronomistische geschiedenis in de zevende eeuw voor onze jaartelling hun uiteindelijke vorm gekregen hebben, na verschillende redactionele bewerkingen.
Dat er late redactionele bewerkingen zijn geweest zou af te leiden zijn uit de verschillen tussen de Masoretische Tekst, de Samaritaanse Pentateuch en de Septuagint. Deze redactionele bewerkingen laten echter ook ruimte voor de conclusie dat er één oudere tekst aan de basis van deze verschillende versies staat, dan wel dat de Samaritaanse Pentateuch en de Septuagint aan de hand van de Masoretische Tekst zijn opgesteld. De Septuagint is immers een Griekse vertaling en daarmee een verklaring van de hand van 70 vertalers. Verder laat de Samaritaanse versie overduidelijk het filosofische verschil van inzicht met het traditionele jodendom zien. Zo bevat de Samaritaanse Thora als Tiende Gebod van de Tien geboden het gebod een altaar te bouwen op de heilige berg Gerizim, alwaar het centrum van hun godsdienst is gelegen.
De oorspronkelijke tekst is volgens de huidige Bijbelse tekstkritiek ontstaan als samenstelling van waarschijnlijk vier verschillende teksten, die tussen de tiende en vijfde eeuw v.Chr. op schrift gesteld en tot één tekst gecombineerd zijn. Zie hiervoor Documentaire hypothese.
Het woord tawrat, dat in de Koran een aantal malen voorkomt en wel wordt vertaald als "thora", wordt in de islam begrepen als openbaringen van God aan de profeet Moesa (Mozes).
Natuurbeheer is het beheren van de natuur uitgaande van natuurbeschermingsdoelstellingen  en met specifieke natuurbeheersmaatregelen. Een beleidsinstrument voor natuurbeheer is het natuurdoeltype.
Veel natuurbeheer gebeurt door grote gespecialiseerde natuurbeheerders,  natuur- en milieuverenigingen, in natuurreservaten. Daarnaast vindt er op basis van contracten en beheersovereenkomsten natuurbeheer plaats buiten natuurreservaten door bijvoorbeeld particuliere boseigenaren, individuele boeren, verenigingen voor agrarisch landschaps- en natuurbeheer - via agrarisch natuurbeheer - en wildbeheerseenheden.
Er zijn veel vormen van beheer. Bij het beheer van natuurreservaten gaat het vaak om de volgende maatregelen:
Actief natuurbeheer is in de lage landen (Nederland en Vlaanderen) vooral opgekomen in de jaren 1970, nadat bleek dat steeds meer natuur ten offer viel aan de economische expansie. Wat nog resteerde begon men in toenemende mate te beschermen en beheren. Men baseerde zich daarbij vaak op het vroegere beheer -de klassieke landbouwpraktijken- om natuurgebieden te behouden of te herstellen.
Naarmate de beschikbare oppervlakte aan natuurgebieden toenam wijzigden de inzichten met betrekking tot natuurbeheer en werden steeds grootschaliger ingrepen uitgevoerd. Het klassieke beheer volgens de boerengewoontes maakte dan ook vaak plaats voor een beheer dat zich vooral toespitste op het beschermen, verbeteren of ontwikkelen van processen zoals grond- en oppervlaktewaterstroming, begrazing, overstroming, verruiging. Ook de hermeandering van beken of rivieren, het herstel van hoogvenen of het het terugbrengen van zoet-zout overgangen door het verwijderen van duinen en dijken hoorden hierbij. Naast klassieke handmatige maaien en kappen werden nu op grote schaal werktuigen zoals bosbouw- en grondverzetmachines ingezet bij het beheer of scheppen van nieuwe natuur.
Modern natuurbeheer in onze landen heeft behouden of terugbrengen van een bepaald type landschap tot doel. Door onder meer vernatting en verschraling van de bodem wil men specifieke fauna en flora opnieuw te laten opleven.
Nederland is lang koploper geweest in het natuurbeheer, met ruim 200.000 hectare natuurgebied als resultaat. Vlaanderen had daarbij een inhaalslag te leveren, maar kan sedert 1990 bogen op een gestage toename van de oppervlakte beheerde natuurreservaten (nu zo'n 20 à 30.000 hectare). Nochtans wordt in de steeds uitgebreidere rapporten omtrent de status van 'de' natuur aangetoond dat de doelstellingen niet worden gehaald.
Weeda,E.J., W.A. Ozinga & G.A.J.M. Jagers op Akkerhuis 2006 Diversiteit hoog houden: Bouwstenen voor een geïntegreerd natuurbeheer. Alterra-rapport 1418, Wageningen UR. 246 pp.
Hooge Zwaluwe is een Nederlands dorp in de Noord-Brabantse gemeente Drimmelen, nabij Oud-Drimmelen. Hooge Zwaluwe telt 1.632 inwoners per 1 januari 2007. Het ligt tussen Wagenberg en Lage Zwaluwe. Dichtstbijzijnde grote plaatsen zijn Dordrecht en Breda.
De geschiedenis van de Hooge Zwaluwe loopt parallel met die van Lage Zwaluwe, waarmee het samen de heerlijkheid Zwaluwe vormde.
Reeds in 1290 werd de naam voor het eerst genoemd als die Swaluw, in een oorkonde van Graaf Floris V van Holland. De heerlijkheid van de Zwaluwe werd door de Graaf van Holland in leen gegeven aan de familie Van Duivenvoorde. De bekendste persoon uit deze familie was Willem van Duivenvoorde, die Zwaluwe door koop had verworven. Hij stierf in 1353 en het bezit van Zwaluwe ging over op Jan II van Polanen, Heer van Breda. Bij diens dood in 1378 ging het bezit van Zwaluwe over op Jan III van Polanen en vervolgens op diens dochter, Johanna van Polanen, die in 1403 trouwde met Engelbrecht I van Nassau-Dillenburg. Aldus werd Zwaluwe Nassaus bezit. Ook nu nog draagt Koning Willem-Alexander door de vele historische banden van de Oranjes met de dorpen de titel: Heer van Hooge en Lage Zwaluwe.
Het huidige dorp is waarschijnlijk in de loop van de 16e eeuw ontstaan, langs de westdijk van de door de Sint-Elisabethsvloed van 1421 overstroomde Grote Waard, waar later de Emiliapolder opnieuw is ingedijkt. Er is een Onderstraat die parallel aan de Raadhuisstraat onderlangs de dijk liep.
In 1611 kwam Zwaluwe in bezit van Frederik Hendrik. Hij zorgde ervoor dat Hooge Zwaluwe in 1639 een protestantse kerk kreeg, een centraalbouw ontworpen door Jacob van Campen.
In 1865 werd tussen Hooge Zwaluwe en Helkant de katholieke Sint-Willibrorduskerk gebouwd, een zaalkerk in eenvoudige neogotische stijl. Rondom deze kerk ontwikkelde zich hierna een tweede, vooral door katholieken bewoonde dorpskern, aanvankelijk als een lintbebouwing langs de Kerkdijk. Aanvankelijk was de Willibrorduskerk een dochterkerk van de parochiekerk van Lage Zwaluwe, maar al in 1867 werd Hooge Zwaluwe een zelfstandige parochie.
In 1997 werd de gemeente Hooge en Lage Zwaluwe met een aantal andere gemeenten samengevoegd tot de gemeente Made, die later Drimmelen ging heten.
Het Museum Zwaluws Erfgoed, gevestigd in het oude raadhuis (1836) aan Raadhuisstraat 5, is een heemkundemuseum.
Het Drenkelingenkerkhofje  stamt uit 1872 en was bedoeld voor overledenen waarvan men de identiteit niet kon vaststellen. Er was al eerder sprake geweest van scheepsrampen, met name de schrikkelijken gebeurtenis uit 1860, waarbij het stoom-raderschip "De Langstraat", dat een veerdienst onderhield tussen Capelle en Rotterdam, gezonken is, waarbij 48 slachtoffers te betreuren waren. Veel van de slachtoffers werden in de omgeving begraven. Het Drenkelingenkerkhofje bestond uit een baarhuisje, en er waren enkele eenvoudige houten kruisen. Het kerkhofje viel ten prooi aan verwaarlozing en vandalisme, maar werd in 2009 weer hersteld.Een deel van Hooge Zwaluwe is een beschermd dorpsgezicht.
Hooge Zwaluwe ligt aan de uitloper van een krekenstelsel, Zwaluwse Haven genaamd. Er was inderdaad ooit een haventje, dat in 1950 ophield te bestaan toen de Amer werd bedijkt.
Ten westen van het dorp ligt het natuurgebied Zonzeel, een kleinschalig oud polderlandschap met moerassige gedeelten, gelegen op de Brabantse Naad. In het noordwesten ligt nog de Domeinenput, een voormalige zandwinningsplas, nu een natuur- en recreatiegebied. In het gebied lopen nog een aantal oude dijken die ooit nieuwe polders omringden. Er zijn voormalige veengebieden en vooral zeekleipolders, sommige daarvan grootschalig.
Naar het zuiden toe gaat het landschap geleidelijk over in het Brabantse zandgebied, dat hier echter laaggelegen is.
Er is een buurtsuper in Hooge Zwaluwe. De weekmarkt is in Lage Zwaluwe op donderdag van 8.30 tot 12.30 uur in de Nieuwstraat.
Op 1 juli 1866 werd te Lage Zwaluwe het station Lage Zwaluwe geopend. Het Station Hooge Zwaluwe is in 1950 gesloten.
Website van de Protestantse Gemeente Hooge Zwaluwe, met informatie over de protestantse gemeente van Hooge Zwaluwe
Stichting IVIO (Instituut voor Individuele Ontwikkeling) werd in 1936 opgericht door prof. dr. Philip Kohnstamm, pedagoog en natuurkundige. Sindsdien ontwikkelde deze instelling zich op het gebied van onderwijs, opleiding en toeleiding tot de arbeidsmarkt. In 2003 gingen de bedrijfsonderdelen van IVIO over in particuliere handen. Stichting IVIO bewaakt binnen deze organisatie, gevestigd in Lelystad, het gedachtegoed van haar oprichter.
Kohnstamm wilde dat de in de crisisjaren ontstane grote groep werklozen via individuele studieprogramma's hun scholing zouden kunnen oppakken en uitbreiden. In plaats van klassikaal onderwijs in groepen streefde hij naar individuele cursussen, ingericht volgens het takenstelsel van het daltononderwijs.
Op initiatief van de rijksoverheid en de gemeente Amsterdam en onder de paraplu van het Amsterdamsch Centraal Comité voor jonge werkelozen begon een experiment met cursussen nieuwe stijl voor tientallen vakken. Dit werd voortgezet door het Instituut voor Individueel Onderwijs (IVIO), gevestigd aan het Westeinde te Amsterdam. Al snel werden in 150 Nederlandse gemeenten, voor in totaal 20.000 jonge werklozen, cursussen gegeven. Bij de mobilisatie in 1939 werd op verzoek van de opperbevelhebber van de Land- en Zeemacht steun verleend bij de organisatie van het cursuswerk en ontwikkelingslessen voor 40.000 gemobiliseerden. Kort na de oprichting van IVIO verscheen ook de eerste van een reeks wekelijks lessen over actuele thema's onder de naam Algemene Ontwikkeling. Het werd het begin van de Actuele Onderwerpen-reeks, later de bekende dunne boekjes uit de AO-reeks.
Met stimulans van het departement van Onderwijs, Kunsten en Wetenschap vonden het eerste oorlogsjaar 150.000 individuele onderwijstaken hun weg in het land om het her en der stagnerend onderwijs aan te vullen. Na de oorlog werkte IVIO onder andere mee aan de omscholing van de illegale oorlogspers tot legale pers. In 1948 begon IVIO met 'de Wereldschool', waarmee individueel Nederlandstalig onderwijs geboden werd aan kinderen die tijdelijk met hun ouders in het buitenland verbleven.
De bijdrage tot de 'volksontwikkeling' leidde tot een stijgende uitgave en productie van taken- en werkboeken, onder andere voor nog onvoldoende geschoolde fabrieksarbeiders. Ook opvoedingsambtenaren en militairen in Indonesië volgden IVIO-opleidingen.
IVIO ontwikkelde de AVV-opleiding (AVV: Algemene Vrouwelijke Vorming) die meisjes met een afgeronde lagere schoolopleiding in tweeënhalf jaar opleidde tot een niveau dat gelijkstond aan een MULO-diploma. Aan de AVV-examens namen in de jaren vijftig vele duizenden jonge vrouwen en huisvrouwen deel maar ook kloosterzusters. De CAO wegenbouw leidde tot een opleiding en examen voor stratenmaker. Er kwamen Engelse lessen voor de marine, Nederlandse lessen voor Hongaarse vluchtelingen, Engelse lessen voor emigranten, Nederlands voor immigranten en lessen algemene vorming voor binnenschippers. Ook werd meegewerkt aan het eerste medezeggenschapsproject in Nederland bij Hoogovens. Het voortgezet gewoon lager onderwijs (VGLO) ontstond en daarmee een belangrijk werkterrein voor IVIO. In 1958 organiseerde IVIO 2000 examens, in 1960 waren het er al 10.000.
IVIO verhuisde in Amsterdam naar een groter pand. Het VGLO kende in zijn bloei-jaren examenmomenten waarin honderdduizend IVIO-diploma's werden uitgereikt. Het zou nog ongeveer twintig jaar duren voordat ook in het 'gewone' onderwijs gewerkt ging worden met deelcertificaten voor examens. Het VGLO werd zo groot dat de overheid besloot het op te nemen in de wet op het voortgezet onderwijs (de "Mammoetwet" van 1968) als LAVO (lager algemeen voortgezet onderwijs) en LEAO (lager economische en administratief onderwijs). IVIO verloor daarmee een belangrijk werkterrein, maar richtte zich op nieuwe doelgroepen, zoals het vormingswerk voor jeugdigen, in die jaren een onderwijstype voor de opvang van partieel leerplichtige jongeren. In vormingsinstituten werd via IVIO opgeleid voor diploma's als EHBO, steno, soms ook lassen en recreatiesportleider. Naast het vormingswerk kregen ook de streekscholen, herintreders en het particuliere en contractonderwijs behoefte aan korte opleidingstrajecten die afgesloten konden worden met erkende examens en met duidelijk omschreven kwalificaties. Een erkenning die tot uiting komt door medeondertekening van een gecommitteerde namens de minister van Onderwijs.
IVIO verhuisde naar Lelystad en groeide daar uit tot een onderwijsinstituut met meer dan 200 medewerkers en filialen door het hele land. Directeur werd Andries Greiner, de huidige Gedeputeerde voor de provincie Flevoland voor het CDA en nog steeds hoofdredacteur van de IVIO AO-reeks.
Voor IVIO biedt de nieuwe Wet op de Erkende Onderwijsinstellingen, de WEO, nieuwe mogelijkheden. Van 1988 tot 1992 liep in het hele land met succes het 1.000-banenplan, een scholings- en werkgelegenheidsproject van Rijk, IVIO en uitzendbureau MSA voor Molukkers. Werkgevers als de Nederlandse Veiligheids Dienst, de Nederlandse Spoorwegen en de KLM deden hieraan mee. Er werd ingezet op de begeleiding van herintredende vrouwen naar werk. In 1987 opende IVIO een vestiging in Rotterdam waar IVIO opleidingen aan allochtonen ging verzorgen. In 1988 begon het DIOR-project, de Documentaire Informatievoorziening Opleidingen Rijksoverheid, waarvan IVIO de aannemer werd en de exploitatie van een op de praktijk gericht en modulair opgebouwd opleidingsstelsel verzorgde.
In september 1992 reikte de staatssecretaris van het ministerie van Onderwijs, Cultuur en Wetenschap Jacques Wallage het 1 miljoenste IVIO-diploma uit. Op kazernes werden educatieve centra ingericht en kregen beroepsmilitairen de mogelijkheid diploma's te halen om meer kansen op de civiele arbeidsmarkt te krijgen. Samen met de Stichting Steunfunctie-organisatie voor Surinamers in Amsterdam werd een serie cursusboeken uitgegeven om ouders directer bij de school en het onderwijs van hun kinderen te betrekken. In 1994 reikte staatssecretaris van het ministerie van Onderwijs, Cultuur en Wetenschap Tineke Netelenbos het 40.000e Wereldschoolpakket uit. IVIO had toen meer dan 250 mensen in dienst, in het hele land kantoren en was in tal van bedrijven en organisaties en scholen tegenwoordig.
In Maassluis werden langdurig werklozen van Turkse en Marokkaanse afkomst aan werk geholpen. Meer dan duizend allochtonen in Rotterdam en omstreken deden het examen 'Nederlands voor beginners'. Inburgering werd voor IVIO in het daaropvolgend decennium een blijvend aandachtsgebied.
In 2003 gingen de bedrijfsactiviteiten van IVIO over naar de Kennis, Marketing en Media Groep. In 2009 werden de acht IVIO-bedrijven gebundeld in twee groepen: de IVIO-Onderwijs Groep en de IVIO-Advies Groep. Om het jaar wordt door de Stichting IVIO de Philip Kohnstamm IVIO-prijs uitgereikt (voor een persoon of organisatie van wie de activiteiten overeenkomen met de doelstelling van Stichting: het leveren van een bijdrage aan goed onderwijs voor ieder). Daarnaast wordt jaarlijks de Andries Greiner-prijs uitgereikt aan Flevolands schrijftalent.
2008: Leerwerkproject voor praktijkscholen en VMBO-scholen De SchoolbootWinnaars van de Andries Greiner-prijs: 
Overbetuwe ( uitspraak (info / uitleg)) is een gemeente in de Nederlandse provincie Gelderland. De gemeente telt 46.828 inwoners en heeft een oppervlakte van 115 km² (waarvan 3,93 km² water). De gemeente vormt samen met de oostelijker gelegen gemeente Lingewaard de streek Over-Betuwe. Op 1 januari 2001 is de gemeente ontstaan uit de samenvoeging van de gemeenten Elst, Heteren en Valburg. Naast het gemeentehuis in Elst is er een gemeentevestiging in Andelst, wat vroeger het gemeentehuis van Valburg was. De gemeente maakte tot 1 januari 2015 deel uit van de Stadsregio Arnhem Nijmegen en vanaf 2016 van het Gemeenschappelijk Orgaan (GO) regio Arnhem-Nijmegen.
Overbetuwe kent een aantal gemeentedelen. Onderstaande cijfers geven zowel het inwoneraantal in de plaats zelf, als in het bijbehorende buitengebied, op 1 januari 2015 aan.
In de buitengebieden liggen de buurtschappen en gehuchten: Aam, Bredelaar, Eimeren, Herveld-Noord, Herveld-Zuid, Indoornik, Keulse Kamp, Lakemond, Leedjes, Lijnden, Loenen, Merm, Raayen, Reeth, Snodenhoek en Wolferen.
De gemeenteraad van Overbetuwe bestaat uit 29 zetels. Hieronder staat de samenstelling van de gemeenteraad sinds 2000:
In de gemeente zijn er een aantal rijksmonumenten, gemeentelijke monumenten, en oorlogsmonumenten, zie:
Pero Tafur was ridder, koopman, schrijver en reiziger. Rond 1410 is hij in de stad Córdoba in Castilië geboren. Omstreeks 1484/87 is hij gestorven.
Dankzij de reisverslagen van Pero Tafur hebben wij een betere kijk op het late middeleeuwse leven. Zo maakte hij o.a. verslagen over de handel en over het dagelijkse leven. Vanaf ca. 1434 bezocht hij vele plaatsen rond de Middellandse Zee zoals Marokko, Egypte, Rodos, Cyprus, Tenedos en Byzantium. Rond 1437/38 bezocht hij het midden van Europa zoals het Heilige Roomse Rijk, Frankrijk en de Lage Landen.
In de Lage Landen was hij vooral onder de indruk van Antwerpen. Hij schreef daarover het volgende: Ik heb de jaarmarkten van Genève, Frankfurt en Medina in Castilië gezien, maar allen tezamen kunnen deze nog niet vergeleken worden met Antwerpen. Verder viel het hem op dat er veel nationaliteiten in de stad rondliepen. Naast Antwerpen bezocht hij ook Nijmegen, waar hij voor een korte tijd bij de hertog Arnold van Gelre verbleef.
In 1453/54 bundelde hij al zijn reiservaringen in het boek Andanças e viajes de Pero Tafur por diversas partes del mundo avidos (De reizen van Pero Tafor over de verschillende delen van de wereld). Hoewel er een gerucht gaat dat Tafor dit boek geschreven had om zijn naambekendheid te vergroten, werd het pas in 1874 uitgeven.
Toen hij meereisde in de zomer van 1438 in het gevolg van de Bourgondische hertog schreef hij: "Deze stad Brugge is groot en heel rijk en zij behoort tot de grootste markten van de wereld. Men zegt dat twee handelssteden met elkaar wedijveren: Brugge in Vlaanderen in het westen, en Venetië in het oosten. Mij komt het voor, en allen zeggen het hier ook, dat Brugge de grootste van de twee naties is omdat zij de enige in het westen is -ook al is er ook in Engeland enige handel- waar alle naties van de hele wereld elkaar ontmoeten. Naar verluidt varen uit de Brugse haven in een dag soms zevenhonderd schepen af. Daarentegen drijft men in Venetië, hoewel dat heel rijk is, alleen inheemse handel."
Reederij Koppe (tot 1938 J.G. Koppe's scheepsagentuur N.V.) was een Nederlandse rederij die tussen 1909 en 1972 actief was, voornamelijk in de binnenvaart. 
De NV werd in 1909 opgericht door J.G. (Jan) Koppe, op dat moment reeds een ervaren reder met belangen in onder meer de Stoomvaart Maatschappij Amsterdam-Lemmer en in Verschure & Co. De beurtvaartrederij richtte zich op vervoer van personen en vracht en had in de loop van haar bestaan verschillende dochterondernemingen. Daaronder valt de N.V. Stoomboot-onderneming Concordia te Arnhem. Vanaf 1946 werkte Koppe samen met Rederij Heijmen in Tolkamer en de Lobithsche Stoombootmaatschappij. Samen verzorgden zij de succesvolle boottocht Arnhem – Westerbouwing tot en met het seizoen 1971. Toen Rederij Koppe stopte met al haar activiteiten nam Heijmen het nieuwste schip van Koppe, de "Jan Koppe", over en doopte haar later om in "Eveline".In 1938 nam Reederij Koppe de Veerdienst Enkhuizen - Stavoren over van Alkmaar Packet. Deze verbinding tussen de spoorlijnen aan weerszijden van het IJsselmeer, werd uitgevoerd met financiële ondersteuning door het Rijk en de NS, die de rederij vier jaar later inlijfde. De dienst werd tot 1963 voor rekening en risico van de NS uitgevoerd, waarbij de rijkssubsidie in 1955 werd gestaakt. Na 1963 werd er nog een paar jaar uitsluitend 's zomers gevaren, in het toeristenseizoen, totdat de NACO de dienst overnam. Ook op andere waterwegen was de rederij vrijwel alleen nog in het toeristische vervoer actief. Zo werden in 1960 rondvaarten georganiseerd naar de in aanbouw zijnde Haringvlietdam. Ook onderhield de rederij een verbinding tussen Amsterdam en Marken, oorspronkelijk voor bevoorrading, postbezorging en woon- werkverkeer, maar na de aanleg van de dam naar Marken meer toeristisch van betekenis. Ook onderhield Koppe bootdiensten tussen Amsterdam en Lemmer en Amsterdam, Kampen en Zwolle met respectievelijk de Waalstroom en de Rijnstroom. Voor de NS was Reederij Koppe inmiddels niet interessant meer en op 1 januari 1972 werd het bedrijf ontmanteld.Het Kantoor van Koppe's Scheepsagentuur herinnert aan de rederij. Het stond van 1919 tot 2004 aan de De Ruijterkade langs de oever van het IJ. Sindsdien bevindt het zich in Zaandam.
De BioStabil 2000 (ook bekend als Biostabiel) is een hanger met een draaimechanisme en een magneet, die door de maker Bruno Santanera een "ketting met therapeutische eigenschappen" wordt genoemd.
Door het draaimechanisme van de BioStabil 2000 zou het hangertje elektromagnetische stress neutraliseren, wat een heilzame werking zou hebben. De hanger zou werken tegen klachten als slapeloosheid, moeheid, gebrek aan energie, af en toe opkomende pijntjes, enzovoort. Op de officiële website wordt, getuige een dankbrief, gesuggereerd dat de hanger bij vrouwen zwangerschap zou vergemakkelijken en dat de vruchtbaarheid er van zou verbeteren.Santanera beweert het hangertje wereldwijd te hebben gepatenteerd, maar navraag bij diverse octrooibureaus leverde op dat er wel patent is aangevraagd maar nooit is verleend.
In de natuurwetenschap is niets over 'zeldzame aarde uit Congo' bekend, maar wel over 'een zeldzame aarde'.
Met de verouderde benaming 'een zeldzame aarde' werd een metaal aangeduid waarvan met dacht dat het erg zeldzaam was.
Men wist in die tijd nog niets van atomen en dacht dat alles bestond uit aarde, water, vuur en lucht.
Iedere niet oplosbare vaste stof was 'een aarde'. Met moderne technologie is aangetoond dat de zeldzame aarden helemaal niet zo
zeldzaam zijn. Er is geen moderne naam voor deze groep metalen, omdat er geen goede reden is om ze als groep te zien.
Dit magnetische materiaal, bekend onder de namen 'NdFeB-', 'NIB-', en 'Neo-' en 'neodynium-magneet',
materialen gemaakt. De BioStabil 2000 zal dus wel van één van deze materialen gemaakt zijn en waarschijnlijk van neodynium-magneten
omdat die zowel het sterkst als het goedkoopst zijn. Wel is het zo dat neodynium-magneten roesten en
de veel duurdere Samarium-magneten niet. Welke het ook is, het is het magneetveld dat effect zou kunnen hebben
op het menselijk lichaam. In de natuurwetenschap is slechts één type magnetisch veld bekend. Rond ieder magneetje zit hetzelfde
type magneetveld. De sterkte verschilt wel, die is afhankelijk van het type materiaal en de hoeveelheid, maar ook in kinderspeelgoed
zit de sterke neodynium-magneet. Het enige wat de BioStabil 2000 volgens de natuurwetenschap bijzonder zou kunnen maken
is de vorm van het magneetveld. Die hangt af van de verdeling van het magnetische materiaal in de magneet.
Volgens de natuurwetenschap heeft een magneetveld invloed op magnetiseerbare materialen zoals stukjes ijzer en op elektrische stromen. In het lichaam komt weliswaar ijzer voor, maar niet in de vorm van stukjes, die opgebouwd zijn uit atomen, maar als ionen. In ons bloed zitten de ijzerionen 'verpakt' in rode bloedcellen en voor zover bekend is het in die situatie niet magnetiseerbaar. Door onze zenuwbanen lopen elektrische stromen en daar kan een magneetveld dus in principe invloed op hebben.
Hoewel de officiële naam Biostabil 2000 is, wordt door Santanera vaak de naam Biostabil gebruikt, o.a. in reclames. Met Biostabil maakt Santera gebruik van een gedeponeerde merknaam voor kunststof tanden en kiezen voor in een kunstgebit.De hanger wordt verkocht door het bedrijf Tel Sell en werd op televisie aangeprezen door Tineke de Nooij en Roy Martina. In maart 2004 oordeelde de Reclame Code Commissie in hoger beroep dat de televisiereclame voor de hanger misleidend was, en niet meer in die vorm mocht worden uitgezonden. Dit heeft geleid tot enkele aanpassingen, waarna de reclame weer op tv te zien was.Het televisieprogramma TROS Radar liet begin maart 2004 weinig van de beweringen van Santanera heel en de verkoop stortte in. Santanera spande een kort geding aan tegen de website omdat de hanger op die site werd bekritiseerd. Santanera verloor dit geding en zag af van een geding tegen een tweede website.
Santanera spande ook een rechtszaak aan tegen TROS Radar voor het blootleggen van de zaken die volgens hem niet strookten met de werkelijkheid, hetgeen hij als smaad opvatte. Begin 2005 volgde de uitspraak, en ook deze zaak werd door Santanera verloren.Tegenwoordig wordt de BioStabil 2000 door Tel Sell in Vlaanderen verkocht. Dit gebeurt daar middels de originele ongewijzigde commercial, die in Nederland door de Reclame Code Commissie als misleidend werd gezien.
Op 6 juni 2007 heeft de Reclame Code Commissie ook de nieuwe, in 2004 gewijzigde reclame als misleidend bestempeld. De reclame blijft echter te zien op SBS6 en RTL. Uitspraken van de Reclame Code Commissie hebben een signalerende functie, maar zijn geen bindende uitspraken. Tel Sell is dan ook niet verplicht de reclame terug te trekken.
De discografie van Fat Wreck Chords, een onafhankelijk platenlabel uit San Francisco, bestaat (inclusief heruitgaven) uit 523 uitgaves: 239 studioalbums, 15 livealbums, 78 compilatie- en verzamelalbums, 180 singles en ep's, en 11 videoalbums. Films, boxsets, en andere uitgaves van het label die geen muziek bevatten worden niet in de discografie opgenomen.
Fat Wreck Chords is in 1990 opgericht door de zanger van NOFX, Fat Mike. en zijn vrouw Erin Burkett, van wie hij nu gescheiden is. De eerste uitgave van het label is een heruitgave van de ep The P.M.R.C. can suck on this van NOFX, dat oorspronkelijk in 1987 door Wassail Records werd uitgegeven. Het label richt zich voornamelijk op ska- en punkmuziek. 
De eerste uitgave van het label heeft het catalogennummer 501. Vanaf hier wordt dit patroon gevolgd, met uitzondering van bepaalde series en compilatiealbums. Ook de meeste singles en ep's hebben vaak een ander catalogennummer, namelijk tussen de 200 en de 500. Dit gaat echter niet op voor de singles en ep's die voor 2005 zijn uitgegeven.
Fat Wreck Chords heeft twee sublabels, namelijk Honest Don's Records en Pink and Black Records. De albums die via deze labels zijn uitgegeven worden niet in deze lijst vermeld.
De zwervende bochelwants (Dicyphus errans) is een wants uit de familie van de blindwantsen (Miridae). De soort werd het eerst wetenschappelijk beschreven door Johann Friedrich Wolff in 1804.
De langwerpige wants kan 4,5 tot 5mm lang worden en kan grijs, donkerbruin en soms geel gekleurd zijn. De kop is altijd zwart met langs de ogen lichte streepjes. De voorvleugels zijn zo lang als het lichaam en ze zijn nagenoeg doorzichtig met donkere vlekken op het corium en cuneus. De poten zijn lichtbruin met donkere vlekjes op de dijen. De wants lijkt sterk op de harig-wilgensroosje bochelwants (Dicyphus epilobii), die heeft echter een roodachtig eerste antennesegment terwijl deze bij de zwervende bochelwants donker gekleurd is.
De wantsen leven op allerlei behaarde planten en jagen op kleine insecten als bladluizen en tripsen. De soort kent waarschijnlijk twee generaties per jaar en kan van april tot november worden waargenomen. De volwassen dieren overwinteren.
De soort komt algemeen voor in kruidenrijke gebieden in Nederland. Het verspreidingsgebied strekt zich verder uit tot het Palearctisch gebied, Azië, het Midden-Oosten en de Kaukasus.
Johanna Catharina (Tineke) Huizinga-Heringa (Wouterswoude, 16 februari 1960) is een Nederlands politica voor de ChristenUnie.
In het kabinet-Balkenende IV was zij staatssecretaris van Verkeer en Waterstaat. Na de val van dat kabinet was zij tussen februari en oktober 2010 waarnemend minister van Volkshuisvesting, Ruimtelijke Ordening en Milieubeheer in het ontstane rompkabinet. Nadat een nieuw kabinet werd gevormd na de verkiezingen keerde Huizinga niet terug in de Tweede Kamer.
Huizinga groeide op in Amersfoort, als dochter van een directeur van een basisschool en een onderwijzeres. Na het gymnasium ging ze in 1978 rechten studeren in Utrecht. Ze werd lid van de christelijke studentenvereniging Ichthus, waar ze Ruurd Huizinga leerde kennen, haar latere man. Ze trouwde met hem op 6 april 1982, hetzelfde jaar als waarin ze na haar kandidaatsexamen een punt zette achter haar rechtenstudie en verhuisde naar Heerenveen, waar ze een aantal jaren gemeenteraadslid was.
Via vertaalwerk dat ze deed voor de christelijke stichting voor wereldwijd vervolgde christenen, Open Doors, kwam ze terecht bij VluchtelingenWerk Nederland. Door haar inzet voor asielzaken en haar activiteiten op kerkelijk gebied werd ze in 1998 benaderd om in Heerenveen lijsttrekker te worden voor de toenmalige politieke partij de RPF. Doordat toen reeds het proces van samengaan met het GPV in de nieuwe partij de ChristenUnie gaande was werd zij in datzelfde jaar lid van laatstgenoemde partij.
Na vier jaar gemeenteraadslidschap van Heerenveen, maakte Huizinga in 2002 de overstap naar het parlement. Huizinga was de eerste vrouw die Kamerlid werd voor de ChristenUnie. Ze werd met voorkeurstemmen gekozen. Van mei 2002 tot februari 2007 was zij lid van de Tweede Kamer. Haar portefeuille omvatte buitenlandse zaken, ontwikkelingssamenwerking, vreemdelingen- en integratiebeleid, ruimtelijke ordening en milieubeheer. Binnen de fractie was zij secretaris en had ze de portefeuille personeelsbeleid. Als parlementariër zat zij in de parlementaire enquêtecommissie Srebrenica die van juni 2002 tot juni 2003 werd gehouden. Tevens was zij bij een aantal bladen columniste.
Op 22 februari 2007 werd ze staatssecretaris van Verkeer en Waterstaat in het kabinet-Balkenende IV. In haar portefeuille had zij alle onderwerpen die met water te maken hebben: de primaire waterkeringen, dijken, kustbescherming, Ruimte voor de Rivier, vaarwegen, binnenvaart, zeescheepvaart, regionale zeehavens en het KNMI. Daarnaast was Huizinga verantwoordelijk voor de marktwerking in het openbaar vervoer, sociale veiligheid en het taxibeleid.
Een van de dossiers onder Huizinga's hoede waar veel om te doen is, was de invoering van de OV-chipkaart. Op 16 april 2008 overleefde Huizinga een motie van wantrouwen wegens de problemen rondom de veiligheid van de OV-chipkaart. De motie, ingediend door GroenLinks en de SP, werd gesteund door de VVD en de PVV.
Op 23 februari 2010 werd Huizinga benoemd tot minister van Volkshuisvesting, Ruimtelijke Ordening en Milieubeheer. Zij nam de beleidsterreinen Ruimte en Milieu voor haar rekening.
Een van de eerste wapenfeiten van Huizinga als minister was het, samen met vier collega-ministers, blokkeren van een in 2007 door het Europees Parlement aangenomen bodemwet op Europees niveau. Aan haar ministerschap kwam op 14 oktober 2010 een eind door het aantreden van het kabinet-Rutte I.
Na haar ministerschap vervulde Huizinga bestuursfuncties bij verschillende maatschappelijke organisaties. Sinds december 2015 is ze directeur van de ontwikkelingshulporganisatie Wilde Ganzen.
Bij de Eerste Kamerverkiezingen van 2019 neemt Huizinga een beoogde 3e plaats op de kandidatenlijst van de ChristenUnie in.
Huizinga is moeder van drie kinderen. Kerkelijk is zij verbonden aan de Nederlands Gereformeerde Kerken.
Huizinga werd in haar Haagse periode weleens met de bijnaam femme fatale aangeduid. Deze had ze te danken aan het feit dat zij reeds tweemaal door voorkeurstemmen een boven haar geplaatste kandidaat van zijn zetel wist te verdringen, te weten Eimert van Middelkoop (die later in de Eerste Kamer kwam en in het kabinet-Balkenende IV minister van Defensie werd) en Leen van Dijke (de vroegere fractievoorzitter van de ChristenUnie).
Luchthaven Le Bourget (Frans: Aéroport de Paris-Le Bourget) is na luchthaven Charles de Gaulle en luchthaven Orly de derde luchthaven van Parijs. Le Bourget ligt 6,5 km ten noordoosten van Parijs in het departement Seine-Saint-Denis en heeft drie startbanen. De ICAO-code is LFPB en de IATA-code is LBG. Destijds was het de belangrijkste luchthaven van Parijs maar tegenwoordig wordt deze luchthaven alleen gebruikt voor de zakenvluchten. 
De luchthaven is eind 1914 ontstaan toen de Franse regering braakliggende gronden opeiste om ze als startbaan te gebruiken ten behoeve van de oorlog.
Op dit vliegveld landde Charles Lindbergh op 21 mei 1927 met zijn legendarische Spirit of St. Louis, nadat hij een dag eerder vanuit New York vertrokken was en voor het eerst de oceaan in 33 ½ uur overstak. Dit wordt op Le Bourget herdacht met een plakkaat die in het tarmac is ingewerkt. 
Op 25 juni 1940 begon Adolf Hitler zijn eerste en enige tournee door Parijs, samen met Albert Speer en een uitgebreide entourage.
Op 16 juni 1961 kwam de Sovjet-balletdanser Rudolf Nureyev aan op Le Bourget Airport. Hij was overgelopen vanachter het ijzeren gordijn. 
In 1977 werd Le Bourget gesloten voor internationaal vliegverkeer en in 1980 voor regionaal vliegverkeer. Heden ten dage blijft deze luchthaven zowel binnenlandse als internationale zakenluchtvaart ontvangen. 
De luchthaven herbergt een standbeeld ter herdenking aan Raymonde de Laroche, de Franse eerste vrouw die een vliegbrevet behaalde. 
Op het terrein is ook het oudste luchtvaartmuseum ter wereld gevestigd; het Musée de l'Air et de l'Espace. In dit museum is de eerste Concorde tentoongesteld. 
Tweejaarlijks vindt op luchthaven Le Bourget de Salon international de l'aéronautique et de l'espace (SIAE) plaats. In de volksmond wordt meestal gesproken van Salon du Bourget of de Paris Air Show. Dit evenement is in de eerste plaats een handelsbeurs en geen klassieke vliegshow. Het wordt om de twee jaar gehouden, afwisselend met de Farnborough Airshow in Engeland en de ILA Berlin Air Show in Berlijn. Het is de een van de belangrijkste handelsbeurzen voor de lucht- en ruimtevaart. Fabrikanten tonen er vaak hun nieuwste modellen aan het publiek. De beurs duurt zeven dagen, waarvan vier voor specialisten en drie voor het gewone publiek.
In 2017 was de een van de publiekstrekkers de Amerikaanse F-35 Lightning II. Airbus stelde er de nieuwe A-380 Plus voor.
Op 7 april 1952 raakte de SNCASE Languedoc P / 7 (F-BATB) van Air France zwaar beschadigd toen het toestel van de landingsbaan geraakte bij het opstijgen. Het vliegtuig voerde een passagiersvlucht uit van Le Bourget naar Heathrow Airport, Londen.
Op 3 juni 1973 stortte een supersonische Tupolev Tu-144 neer tijdens de Paris Air Show. Dit incident staat bekend als de 1973 Paris Air Show-crash.
Op 8 juni 1989 verongelukte een Russische Mig-29 tijdens de Paris Air Show. Tijdens de demovlucht werd een vogel in de turbofan van zijn rechter motor gezogen waardoor de motor in brand vloog. De piloot, Anatoly Kvochur schakelde zijn resterende motor onmiddellijk om naar volledige naverbrander. Zijn snelheid, 180 kilometer per uur (110 mph), was echter te langzaam om het toestel op één motor stabiel te behouden. Het vliegtuig kwam in een steile duikvlucht terecht. Kvochur slaagde erin om de MiG weg te leiden van het publiek en het toestel te verlaten met zijn schietstoel, 2,5 seconden voor de crash. 
Op 25 juli 2000 probeerde de Concorde van Air France (vlucht 4590) uit te wijken naar Le Bourget voordat het toestel, kort na het opstijgen vanaf de luchthaven Charles de Gaulle, neerstortte.
Hop Store Cemetery is een Britse militaire begraafplaats met gesneuvelden uit de Eerste Wereldoorlog, gelegen in het Belgische dorp Vlamertinge (Ieper). De begraafplaats ligt 800 m ten westen van het dorpscentrum. De begraafplaats werd ontworpen door Reginald Blomfield en wordt onderhouden door de Commonwealth War Graves Commission. Ze heeft een langwerpige vorm en wordt omsloten door een bakstenen muur. Het Cross of Sacrifice staat aan de straatzijde op een hoge sokkel naast de toegang. Er worden 251 doden herdacht waaronder 2 niet geïdentificeerde.
Tijdens de oorlog waren rond Vlamertinge verschillende hoofdkwartieren voor artillerie-eenheden en medische posten gevestigd. Het hopmagazijn ten westen van het dorp lag net buiten het bereik van de vijandelijke artillerie en fungeerde daardoor als medische post. De begraafplaats die er ontstond in mei 1915, lag tussen een haag en de gebouwen van het hopmagazijn gekneld, waardoor deze eerder klein bleef. Omdat de begraafplaats laag gelegen was en daardoor snel modderig werd, moest ze door de Royal Engineers in 1917 gedraineerd worden. 
Er liggen 250 Britten en 1 Canadees begraven. De meeste slachtoffers sneuvelden in 1915 en 1917, waarvan er 58 behoorden tot de Royal Artillery. Eén Brit wordt herdacht met een Special Memorial omdat zijn graf niet meer gelokaliseerd kon worden. Een Frans graf werd later verwijderd.
Harold Payne Philby, majoor bij het York and Lancaster Regiment en Aylmer Vivian Jarrett, kapitein bij hetzelfde regiment werden onderscheiden met de Distinguished Service Order (DSO).
Owen Hairsine, kapitein bij het Royal Army Medical Corps werd onderscheiden met het Military Cross (MC).
Ethelbert Balfour Matthews, compagnie sergeant-majoor bij de Royal Engineers werd onderscheiden met de Distinguished Conduct Medal (DSM).
soldaat Thomas Loughlin was 17 jaar toen hij op 13 mei 1915 sneuvelde. Hij diende onder het alias Thomas Phelan bij de Royal Dublin Fusiliers.
Mister Gay Netherlands was een schoonheidswedstrijd voor homoseksuele mannen, die van 2006 t/m 2015 georganiseerd werd door de website Gay.nl. De wedstrijd was de opvolger van de Mr. Gay Krant-verkiezing die van 1980 t/m 2005 door de Gay Krant werd gehouden.
Nadat de Gay Krant 25 jaar lang de Mr. Gay Krantverkiezing had georganiseerd vond de redactie een dergelijke "vleeskeuring" niet meer zo passen bij de serieuze uitstraling van het blad en werd de wedstrijd na de editie van 2005 opgeheven. Het idee werd prompt overgenomen door homowebsite Gay.nl, die vanaf 2006 een vergelijkbare Mister Gay Netherlands-verkiezing organiseerde.Voor Mister Gay Netherlands kon via een website gestemd worden op een reeks kandidaten, voornamelijk jonge homoseksuele mannen. De winnaar mocht vervolgens namens Nederland deelnemen aan de internationale Mister Gay Europe en/of Mister Gay World-verkiezingen. Zowel in 2007 als in 2008 trok een van de kandidaten zich voortijdig terug als gevolg van druk vanuit zijn christelijke omgeving.De verkiezingsshow kostte ca. 50.000,- euro en in 2009 kon de organiserende Gay Group deze kosten niet gefinancierd krijgen. Daardoor werd het evenement voor dat jaar afgelast en kon Nederland in 2010 geen afgevaardigde naar de Mister Gay World-verkiezing in Oslo sturen.Vervolgens vond in 2010 en 2011 de finaleshow en de bekendmaking van de winnaar plaats op het Rembrandtplein, tijdens het slotfeest van de Amsterdam Gay Pride. In eerdere en latere jaren werd het evenement in wisselende Amsterdamse clubs gehouden.
Hiroo Onoda (Japans: 小野田 寛郎, Onoda Hirō) (Kainan, 19 maart 1922 – Tokio, 16 januari 2014) was een Japans militair die vooral bekend werd doordat hij zich bijna dertig jaar na de Tweede Wereldoorlog nog ophield in de jungle van het Filipijnse eiland Lubang omdat hij weigerde te geloven dat de oorlog was beëindigd.
Onoda was lid van de commandoklasse "Futamata Bunkō" (二俣分校) van de Nakanoschool en werd getraind in het voeren van een guerrilla. Op 26 december 1944 werd hij naar het eiland Lubang gestuurd om met de daar aanwezige soldaten de opmars van de geallieerden zo veel mogelijk te hinderen. Hij heeft het bevel gekregen zich nooit over te geven. Zijn divisie-commandant zei: "Het is absoluut verboden om te sterven door je eigen hand. Het kan drie jaar duren, het kan vijf jaar duren, maar wat er ook gebeurt, we komen terug voor je. Tot die tijd, zolang je soldaten onder je hebt, moet je hen blijven leiden. Misschien moet je van kokosnoten leven. Als dat het geval is, leef dan van kokosnoten. In geen geval geef je je leven vrijwillig op."
Op 28 februari 1945 werd het eiland door de geallieerden aangevallen, waarbij de meeste Japanse soldaten werden gedood. Onoda en drie soldaten, Yūichi Akatsu, Shōichi Shimada en Kinshichi Kozuka, hielden zich schuil in de bergen. Mede daardoor bereikte hen het nieuws niet dat de oorlog beëindigd is. Ze ontvingen wel eenmaal een bericht, achtergelaten door een eilandbewoner, dat de oorlog voorbij zou zijn, maar vertrouwden dat niet. Een pamflet waarin werd gemeld dat de oorlog voorbij is, beschouwden ze als een vervalsing. Onoda en zijn medestrijders bleven zich daarom schuil houden. Nadat Akatsu zich in 1949 heeft overgegeven en Onoda's andere twee collega's gedood werden bij vuurgevechten (Shimada in 1954 en Kozuka in 1972), zette hij de strijd in zijn eentje voort. Hij bleef oorlog voeren tegen de niet-Japanners op het eiland en hield zich schuil in de jungle, levend van wat hij daar vond of van de plaatselijke bewoners kon stelen.
Onoda werd in 1959 in Japan officieel doodverklaard. Desondanks werden er pogingen ondernomen hem op te sporen, onder andere in 1972 door een groep met zijn zuster en in 1973 door een groep met zijn vader. In 1974 vertrok de Japanner Norio Suzuki voor een wereldreis. Hij was volgens eigen zeggen op zoek naar luitenant Onoda, een reuzenpanda en de verschrikkelijke sneeuwman, in die volgorde. Suzuki slaagde er op 20 februari 1974 in Onoda na vier dagen zoeken te vinden en wist hem ervan te overtuigen dat de oorlog voorbij is. Onoda wilde zich echter pas overgeven als zijn commandant uit de Tweede Wereldoorlog, majoor Yoshimi Taniguchi, hem daartoe persoonlijk het bevel gaf. Suzuki keerde daarom met foto's van Onoda terug naar Japan, waarna de overheid Onoda's voormalige commandant opspoorde. Deze ging naar Lubang en gaf de tweede luitenant het bevel de wapens neer te leggen. Onoda droeg daarop zijn dienstgeweer over, dat zich met zorgvuldig bewaarde munitie nog in werkende toestand bevond. Op 10 maart 1974 gaf Onoda zich op de Lubang Radar Base formeel over aan generaal-majoor J. L. Rancudo van de Filipijnse luchtmacht.Onoda keerde 29 jaar na het einde van de Tweede Wereldoorlog terug naar Japan. Daar werd hij als een held onthaald en zelfs voorgedragen voor een positie in de Kokkai. Voor het feit dat hij na de oorlog nog zeker tien en mogelijk circa dertig Filipijnen heeft gedood, kreeg hij gratie van de Filipijnse president Ferdinand Marcos.
Onoda had moeite zijn draai te vinden in het sterk veranderde Japan en besloot net als zijn broer Tadao naar Brazilië te emigreren. Daar trouwde hij in 1976. Hij schreef een boek (in het Engels getiteld No Surrender en in het Nederlands Mijn dertigjarige oorlog) over zijn jaren in de jungle, dat in en buiten Japan een bestseller werd. In 1984 keerde Onoda terug naar Japan, na te hebben gelezen over een Japanse tiener die in 1980 zijn ouders heeft gedood. Hij stichtte bij zijn terugkomst de Onoda Shizen Juku ("Natuurschool Onoda") voor kinderen, die op diverse plaatsen in Japan onderwijskampen organiseerde.
In 1996 keerde Onoda nog eenmaal terug naar Lubang en doneerde 10.000 dollar aan de lokale school. Op 21 februari 2010 kreeg hij van de wetgevende macht van de Braziliaanse deelstaat Mato Grosso do Sul de titel "Cidadão do (Ereburger van) Mato Grosso do Sul.
Hiroo Onoda overleed begin 2014 op 91-jarige leeftijd in het St. Luke's International Hospital in Tokio aan de gevolgen van hartfalen en complicaties als gevolg van een longontsteking.
"The War is Over... Please Come Out": Japanese Soldier Surrenders 29 Years After the End of World War II
De tongvaren (Asplenium scolopendrium, synoniem: Phyllitis scolopendrium) is een varen uit de streepvarenfamilie (Aspleniaceae). De soort groeit op muren en in de duinen. De plant is in Nederland en Vlaanderen niet meer zeldzaam. De soort was in Nederland vanaf 1991 beschermd, maar de plant is vanaf 1 januari 2017 niet meer wettelijk beschermd.
De bladveren kunnen 60 cm lang worden en vormen bundels. De bladstelen zijn purper-zwart en hebben bruine schubben. De bladschijf is tongvormig, langwerpig of lancetvormig en heeft iets gegolfde gave randen. In het begin is de bladkleur lichtgroen, maar later wordt deze donkerder en gaat het blad glanzen. De sporenhoopjes (sori) zijn lijnvormig en staan loodrecht op de hoofdnerf. Eerst zit aan elke kant een dekvlies, maar dit wordt bij rijping weggedrukt. De sporen zijn tussen juli en oktober rijp.
De groeiplaats van deze soort is kenmerkend voor vochtige, schaduwrijke, overwegend kalkrijke rotswanden en muren. In de Lage Landen vinden we ze vooral terug op gracht-, kade- en sluismuren, op oude dammen, in waterputten en op muren onder lekkende regenpijpen. Meestal is de luchtvochtigheid hoog. De standplaatsen zijn bijna steeds naar het noorden gericht.
Ze kan echter vooral in stikstofrijke omgevingen worden aangetroffen. Op de grond vormt ze dikwijls de ondergroei van duindoornstruweel in duinen, maar hoofdzakelijk kan gesteld worden dat ze een liefhebber is van vochtige, kalkhoudende, stenige grond onder een fiks bosdek.
De tongvaren komt in geheel Europa voor, behalve het noordoosten. Verder zijn er nog deelarealen te melden in Japan en Noord-Amerika. In Nederland en Vlaanderen komt de soort verspreid over het hele gebied voor. Deskundigen menen dat de soort sinds het begin van de 21e eeuw in aantal toeneemt.
Tongvaren (Asplenium scolopendrium) op SoortenBank.nl (gebaseerd op de Heukels23, dit is de laatste uitgave)
Tongvaren (Asplenium scolopendrium), verspreiding in Nederland, volgens de verspreidingsatlas van de Nationale Databank Flora en Fauna.
Coldrain (コールドレイン, , Kōrudorein) is een Japanse metalcore-band uit Nagoya, opgericht in 2007. De band mixt melodische zang met kreten typerend voor het latere post-hardcore-genre. 
In 2009 bracht de groep hun single 8AM uit, ook gebruikt als titelsong bij de anime-serie Hajime no Ippo: New Challenger.De band bracht hun EP Nothing Lasts Forever op 23 juni 2010 uit. Een van de songs "We’re Not Alone" werd gebruikt als een openingsthema van de anime-serie Rainbow: Nisha Rokubō no Shichinin. Een andere song "Die Tomorrow" werd gebruikt in de soundtrack van Pro Evolution Soccer 2011.
Éric Legnini (Hoei, 20 februari 1970) is een Belgisch jazzpianist, componist en arrangeur, bandleider van The Afro Jazz Beat en het Éric Legnini Trio.
Legnini begon piano te spelen op 6-jarige leeftijd en speelde aanvankelijk klassiek. Als tiener kwam hij via een album van Erroll Garner in aanraking met jazz en stapte over. Hij gaat vervolgens piano studeren aan het conservatorium, waar hij vrienden wordt met slagwerker Stéphane Galland en saxofonist Fabrizio Cassol, die later Aka Moon oprichten. Met hen speelt hij in diverse clubs, waar Jacques Pelzer hem in 1987 opmerkt en in zijn band opneemt. Korte tijd later besluit Legnini echter naar New York City te verhuizen. Hij bleef daar twee jaar, speelde veel en volgde wat lessen bij Richie Beirach op de Long Island University. Daarna keerde hij terug, werd docent aan het Koninklijk Conservatorium Brussel en toerde met Toots Thielemans. Weer twee jaar later ontmoette hij de Italiaanse saxofonist Stefano Di Battista en trompettist Flavio Boltro. Ze voerden gezamenlijk veel projecten uit vanuit de nieuwe thuisbasis Parijs. Inmiddels heeft Legnini zijn naam gevestigd, heeft zijn eigen trio, is leider van The Afro Jazz Beat en produceert diverse album.
Fernando Filoni (Manduria, 16 april 1946) is een Italiaans geestelijke en kardinaal van de Rooms-Katholieke Kerk.
Filoni, afgestudeerd filosoof en kerkjurist, werd op 3 juli 1970 priester gewijd. Hij trad in 1981 in diplomatieke dienst van de Heilige Stoel. Hij werkte achtereenvolgens op de apostolische nuntiaturen in Sri Lanka, Iran, Brazilië en de Filipijnen.
Op 17 januari 2001 werd Filoni benoemd tot apostolisch nuntius voor Irak en Jordanië en tot titulair aartsbisschop van Volturnum; zijn bisschopswijding vond plaats op 19 maart 2001. In de hoedanigheid van nuntius maakte hij de Amerikaanse inval in Irak in 2003 mee en de val van Sadam Houssein. In 2006 werd hij nuntius voor de Filipijnen. Op 9 juni 2007 werd hij benoemd tot substituut op het staatssecretariaat van de Heilige Stoel, belast met de leiding van de zogeheten tweede afdeling. 
Op 10 mei 2011 werd Filoni benoemd tot prefect van de Congregatie voor de Evangelisatie van de Volkeren, als opvolger van Ivan kardinaal Dias die met emeritaat ging.
Filoni werd tijden het consistorie van 18 februari 2012 kardinaal gecreëerd, met de rang van kardinaal-diaken. Zijn titeldiakonie werd de Nostra Signora di Coromoto in San Giovanni di Dio. Filoni nam deel aan het conclaaf van 2013.
Op 8 augustus 2014 werd Filoni benoemd tot speciaal en persoonlijk gezant van Paus Franciscus in Irak.
Op 28 juni 2018 werd Filoni bevorderd tot kardinaal-bisschop van Nostra Signora di Coromoto in San Giovanni di Dio, zonder toekenning van een suburbicair bisdom.
When Dinosaurs Roamed America is een Amerikaanse natuurdocumentaire van twee uur over de dinosauriërs van Noord-Amerika. De documentaire werd voor het eerst gezonden door Discovery Channel in 2001. When Dinosaurs Roamed America werd geregisseerd door Pierre de Lespinois en had acteur John Goodman als verteller. De dinosauriërs en andere prehistorische dieren werden met behulp van computertechnieken (CGI) tot leven gewekt en in bestaande landschappen geplaatst. When Dinosaurs Roamed America is vergelijkbaar met de succesvolle serie Walking with Dinosaurs uit 1999, een coproductie van BBC en de Discovery Channel, maar kende minder succes vanwege de minder geslaagde speciale effecten.
When Dinosaurs Roamed America omvat vijf delen met een lengte van tien minuten tot een halfuur, die elk een ander tijdperk met de kenmerkende diersoorten behandelen
Het Heidens Kerkje was een kerkgebouw in Westwoud en is de voorganger van de thans in gebruik zijnde Hervormde Kerk.
De tufstenen kerk werd volgens de plaatselijke overlevering al in 333 opgeleverd, een ingemetselde steen scheen namelijk dit jaartal te vermelden. In 1875 wordt deze mythe door de rijksadviseurs van de monumentenzorg echter stellig ontkracht. Een vermoedelijk weggesleten ‘1’, die op de steen vóór ‘333’ heeft gestaan, verklaart deze verkeerde veronderstelling: de stichtingsdatum is 1333 geweest. 
In 1874 besluit het kerkbestuur een nieuw kerkgebouw te laten verrijzen, dat centraler zal komen te liggen dan het toenmalige kerkje. De laatste wordt, naast de niet geringe afstand tot het dorp, te armoedig en te bouwvallig bevonden; vooral de klokkenstoel verkeert in een zodanige staat van verval dat deze terstond moet worden vervangen. De voorganger van de Rijksdienst voor Cultureel Erfgoed dringt er echter bij het kerkbestuur op aan in ieder geval (een deel van) de noordelijke steunmuur te sparen, aangezien men graag iets van dit charmant gelegen middeleeuwse kerkje wil behouden, desnoods in ruïnevariant. Helaas wordt er geen gehoor aan gegeven: eind 1875 worden de kerk en diens bouwmaterialen geveild waarna het geheel wordt gesloopt, met uitzondering van de fundamenten die men tot op heden net onder het maaiveld kan aantreffen.
De kerk werd het Heidens Kerkje genoemd omdat in de strenge winter van 1725/26 een groep zigeuners van vermoedelijk Hongaarse afkomst in Westwoud neerstreek en in de kerk tijdelijk onderdak vond. Het verhaal gaat zelfs dat er op een nacht “een kleine Maygaar” in de kerk werd geboren. De Westwoudse bevolking stond deze bezetting mede door de extreme weersomstandigheden oogluikend toe en sindsdien spreekt men over het Heidens Kerkje, en thans het Heidens Kerkhof.
Afgaande op oude prenten uit de 18e-eeuw en een rapport opgesteld door het College van Rijksadviseurs voor de Monumenten voorafgaand aan de sloop, kan worden opgemaakt dat het kerkje was opgetrokken uit tufsteen en een houten klokkenstoel boven het westelijk hoofdportaal was geplaatst. De kerk was op het oosten gericht, zoals zoveel kerken van vóór de Reformatie.
Er is nagenoeg niets bekend over het interieur, maar hetzelfde rapport van de rijksadviseurs meldt dat het altaar van eenzelfde leeftijd was als de kerk. Enige objecten zijn meegenomen naar de nieuwe kerk, zoals een koperen lessenaar, een kerkbank en de luidklok. Bovendien zijn een aantal zerken hergebruikt in de vloer van de nieuwe kerk. 
Opvallend is de locatie waar het kerkje heeft gestaan. Deze wijkt namelijk af van alle andere kerken langs het tegenwoordige dorpslint de Streek. Daar de kerken van Bovenkarspel tot Westwoud zelf tegenwoordig allemaal gelegen zijn aan de oude oost-westverbinding tussen Enkhuizen en Hoorn, lag het Heidens Kerkje een paar honderd meter noordelijker richting de Zwaagdijk.  Archeologisch onderzoek heeft aangetoond dat West-Friesland ruwweg vanuit Medemblik is ontgonnen. In de loop der eeuwen is de voorste “ontginningslinie” steeds verder zuidwaarts komen te liggen tot de plek waar nu de Streek ligt. Men moge aannemen dat het middeleeuwse tufstenen kerkje dus indertijd centraler heeft gelegen ten opzichte van het dorp, maar dat uiteindelijk de bewoning zich op de zuidelijkere en hogere kreekrug heeft geconcentreerd. Overigens zijn restanten van een vergelijkbare kerk teruggevonden in het natuurgebied De Weelen, dat thans geheel in het polderlandschap ligt, maar wel op dezelfde horizontale as (de Kadijk) ligt als het Heidens Kerkje te Westwoud.
Na de sloop werd het omgrachte kerkterrein omgevormd tot algemene begraafplaats, en een sierhekwerk (gelijk aan dat van de huidige kerk in Westwoud en aan het hekwerk op de begraafplaats te Binnenwijzend) sluit de begraafplaats af. Een aantal monumentale bomen omzomen de kleine begraafplaats. Eén monumentale plataan stond er reeds voor de sloop van het kerkje en is zeer waarschijnlijk al op oude prenten van Cornelis Pronk en Hendrik Tavenier te bewonderen.
Helmond Sport is een Nederlandse voetbalclub uit Helmond. Op 27 juli 1967 splitste de proftak van Helmondia '55 zich af, en ging verder als Helmond Sport. De grootste rivalen van Helmond Sport zijn VVV-Venlo en FC Eindhoven. De club speelt in rood shirt, zwarte broek en zwarte kousen. Helmond Sport heeft al jarenlang de uitgesproken ambitie om te promoveren en heeft verschillende finales in de play-offs om promotie gespeeld. Ondanks dat, is het na de degradatie in 1984 niet meer gelukt te promoveren.
Na de oprichting in 1967 begint de nieuwbakken club in de Tweede Divisie. Het neemt de licentie over van buurman Helmondia '55 dat teruggaat naar de amateurs. Na een beslissingswedstrijd tegen Fortuna in Vlaardingen werd er na een seizoen direct gepromoveerd naar de Eerste Divisie. Met slechts drie top tien prestaties in dertien jaar speelt de club een bescheiden rol.
In 1982 kent Helmond Sport een topseizoen waarin het zijn eerste periodetitel binnensleept en later kampioen van de Eerste Divisie wordt. Daardoor spelen ze het seizoen erna voor het eerst in de Eredivisie. Met een vijftiende plaats ontlopen ze ternauwernood degradatie, die het jaar erop echter niet kon worden ontlopen.
In 1985 volgt een ander groot succes in de geschiedenis van Helmond Sport. Het bereikt de bekerfinale nadat het FC Wageningen over twee wedstrijden uitschakelt in de halve eindstrijd. Helmond Sport verliest de bekerfinale van FC Utrecht door een doelpunt van John van Loen in de laatste minuut. Om wat geld aan de wedstrijd over te houden gingen de Oost-Brabanders ermee akkoord dat de wedstrijd in Utrecht werd gespeeld.
Tot aan 1999 speelt Helmond Sport, ondanks dat het een keer vijfde werd, een bescheiden rol in de Eerste Divisie. In dat seizoen eindigen ze als vierde en wordt er een periodetitel gepakt. Na weer een paar seizoenen in het rechter rijtje eindigen ze in 2003 als derde en in de seizoenen erna eindigen ze ook vaak in het linker rijtje, maar in 2007 slechts als achttiende van de twintig clubs. In 2011 en 2012 bereikt Helmond Sport de finale van de nacompetitie. De eredivisie wordt nooit meer gehaald.
Aan de goed neergezette reeks van 2008 tot en met 2013, waarin Helmond Sport ieder seizoen in het linkerrijtje eindigde, kwam een eind in 2014 toen Helmond als dertiende eindigde.
Van 2014 tot en met 2016 werden tegenvallende resultaten geboekt en wist de ploeg zich geen enkele keer te plaatsen voor de play-offs. In het seizoen 2016/17 kwam hier weer een eind aan. Roy Hendriksen werd aangesteld als nieuwe trainer en met hem wist Helmond Sport zich weer te plaatsen voor de play-offs. Helmond Sport eindigde in de tweede periode achter VVV-Venlo, maar omdat die club reeds de eerste periodetitel hadden gewonnen, was Helmond Sport verzekerd van de play-offs. 
Deze grafiek laat zien hoeveel supporters de thuiswedstrijden van Helmond Sport gemiddeld bezochten in de loop der jaren.
De jonge fanatieke aanhang van Helmond Sport noemt zich de "Hellmond Fanatics" en zitten achter het doel, op vak O. Ook heeft de club een eigen supportersvereniging.
De meest bezochte thuiswedstrijd van het seizoen is de wedstrijd tegen FC Eindhoven, beter bekend als de Oost-Brabantse derby.
De Burcht Scharfenstein (Duits: Burg Scharfenstein) is een ruïne van een hoogteburcht bij Kiedrich in Hessen. De burcht is gelegen aan de straat van Kiedrich naar het dorp Hausen vor der Höhe op een 230 meter hoge uitloper van een berg. 
De burcht werd rond 1215 door de aartsbisschop van Mainz opgericht om de weg van Eltville naar de Taunus te bewaken. Enige tijd deed de burcht tevens dienst als aartsbisschoppelijke residentie.
Na de bouw van een burcht in Eltville en de aanleg van een vlechtheg van beuken om het Rijngouw als grensversterking, het zogenaamde Rheingauer Gebücks, verloor de burcht aan betekenis. Al in de 16e eeuw zette het verval van de burcht in. Het bouwmateriaal werd gebruikt voor o.a. de aanleg van muren langs de wijngaarden.Van de burcht bleef de 30 meter hoge ronde bergfried met een doorsnee van 9 meter zeer goed bewaard. In het onderste deel bevindt zich de kerker. De ingang bevindt zich op een hoogte van 7,60 meter. Oorspronkelijk was deze ingang via een buitentrap bereikbaar. Over drie verdiepingen voeren dan binnen de drie meter dikke muren stenen trappen naar het verdedigingsplatform.
Olga Leonidovna Soecharnova (Russisch: Ольга Леонидовна Сухарнова) (Perekhodinskoye, Kraj Krasnodar, 14 februari 1955) is een voormalig basketbalspeelster die uitkwam voor het nationale basketbalteam van de Sovjet-Unie.
Soecharnova ging in 1971 spelen voor Spartak Noginsk en werd landskampioen van de Sovjet-Unie in 1978. Ze won ook drie keer de Ronchetti Cup in 1977, 1981, en 1982. Na Spartak speelde ze voor BAC Mirande (1988-1990), en BC Challes-les-Eaux (1990-1994), in Frankrijk waar ze vijf opeenvolgende landstitels behaalde. Met het nationale team van de Sovjet-Unie haalde ze twee gouden medailles op de Olympische Spelen in 1976 en 1980. Ook werd ze twee keer wereldkampioen in 1975 en 1983. De Europese titel won ze negen keer in 1972, 1974, 1976, 1978, 1980, 1981, 1983, 1985 en 1987. Ze kwam in de Women's Basketball Hall of Fame in 2000. Afgestudeerd aan het Moskouse Instituut voor Technologie (1979), ingenieur-technoloog. Kreeg verschillende onderscheidingen waaronder Ereteken van de Sovjet-Unie, Orde van de Volkerenvriendschap in 1985, Medaille voor Voortreffelijke Prestaties tijdens de Arbeid en de Meester in de sport van de Sovjet-Unie.
Keizer Lotharius III neemt de stad Ulm in en (oktober) Frederik II van Zwaben wordt gevangengenomen en onderwerpt zich aan de keizer.
9 augustus - Slag bij Färlev: Magnus IV verslaat zijn oom en medekoning Harald Gille. Magnus wordt alleen koning van Noorwegen, en Harald vlucht naar Denemarken.
4 oktober - stormvloed in Zuidwest-Nederland en Vlaanderen. Het Zwin in het tegenwoordige Zeeuws-Vlaanderen ontstaat, en de duinen bij Monster en Naaldwijk worden weggeslagen.
Fulco van Jeruzalem beschuldigt Hugo II van Jaffa van verraad en overspel met Fulco's echtgenote Melisende. Hugo en Roman van Le Puy, heer van Oultrejordain, worden verbannen uit het koninkrijk Jeruzalem.
Plesk is een webapplicatie voor het beheren van websiteconfiguraties. Met Plesk biedt een webhosting-aanbieder zijn klanten een webinterface om in staat om hun website(s) naar wens te configureren en te beheren. Dit omvat niet alleen de configuratie van de webserver zelf, maar ook de bijbehorende diensten, zoals e-mailaccounts, MySQL- en PostgreSQL-databases. Ook ondersteunt het Apache Tomcat (voor webapplicaties in Java), ColdFusion-server, en Counter Strike- en Battlefield 1942-spelservers.
Plesk is in 2001 ontwikkeld door het bedrijf Plesk, Inc. (hoofdkantoor in Herndon (Virginia), softwareontwikkeling in Novosibirsk); in 2003 werd het gekocht door SWSoft, dat zich in 2008 Parallels noemde en Plesk in december 2015 verkocht aan Ingram Micro, dat in februari 2016 werd gekocht door het Chinese Tianjin Tianhai Investment, onderdeel van de HNA Group, eigenaar van Hainan Airlines.
Plesk voor Linux maakt gebruik van scripts om de server te beheren, ondanks het open karakter van LAMP zijn deze scripts closed source.
Men logt in op een webgebaseerd paneel, dat de gebruikers en beheerders in staat stelt om via een gemakkelijke manier alle mogelijkheden van webhosting te beheren.
De scripts zorgen voor de nodige veranderingen in de configuratiebestanden van Linux, de webservice (Apache) wordt herstart met een interval van enkele minuten zodat de veranderingen worden doorgevoerd.
Plesk voor Linux wordt geïnstalleerd door middel van een installatiescript dat men kan downloaden op de swsoftpagina (zie externe links).
Dit installatiescript zal vervolgens het hele systeem klaarmaken om een LAMPserver te starten, zo zal het de installatiebestanden van een SWSoft-server downloaden en installeren.
Na de installatie is er een registratiesleutel nodig, gebaseerd op het aantal sites dat de beheerder op de server wenst te draaien.
In de webhostingwereld bestaat er een verschil tussen gebruikers op een systeem. Zo zijn er een of meerdere beheerders die verantwoordelijk zijn voor de server en zijn diensten. Ook is het aangewezen dat de eindgebruiker enkel eigen bestanden kan veranderen en verder niets te maken heeft met een andere eindgebruiker. Daarom maakt Plesk gebruik van enkele gebruiksniveaus:
Server Administrator Level: Hier heeft de admin volledige controle over de servers, resellers en eindgebruikers;
Reseller Client Level: Een groot aantal programma's kan gebruikt worden door de reseller, dit binnen de limieten van de Server Administrator;
Domain Owner Level: dit niveau geeft volledige controle over een of meerdere domeinen en dit binnen de limieten van de reseller of server administrator;
Zo is het mogelijk om een volledige Pleskinstallatie te migreren naar een andere server zonder veel werk.
Hariot begon op de middelbare school al met het maken van radioprogramma's op cassette voor klasgenoten. Zijn échte radio-debuut maakte hij eind 1973 als eenmalig gast-dj in het programma Welkom op 538 bij Radio Veronica. Bart van Leeuwen is destijds ook via dat programma bij Radio Veronica begonnen.
Na jarenlang te hebben gedraaid bij een ziekenomroep in een verpleeghuis in Leiderdorp, startte Jan in 1980 als nachtbraker tussen 3 en 4 uur 's morgens bij de KRO in het programma Half-weg op Hilversum 1. Jan was in opleiding als diskjockey bij Hilversum 3, maar dat is uiteindelijk niets geworden. De laatste uitzending van Half-weg was op 29 mei 1981 waarna de nachtuitzending werd overgenomen door Peter van Dam.
Hariot kwam op uitnodiging van Ton Wibier eens langs in Club 192 op de donderdagavond bij Radio 192 en is daarna blijven hangen. Het was voor beide mannen hun eerste duo-presentatie. Ook maakte hij samen met Ton het programma The Roaring Sixties met daarin wekelijks de Engelse, Nederlandse en Amerikaanse top 40; een programma dat nog altijd op het verlanglijstje van beide programmamakers staat.Na 5 jaar programma's te hebben gemaakt bij Radio Mi Amigo 192 maakt hij sinds mei 2010 een (hernieuwde) uitgave van Bouwjaar 55, iedere zaterdag- en zondagochtend bij Radio Extra Gold NL, dat in zijn thuisstudio in Oegstgeest wordt opgenomen.
Oudega (Fries: Aldegea) is een dorp in de gemeente De Friese Meren, in de Nederlandse provincie Friesland.
Het ligt ten noordoosten van Balk en ten zuidoosten van Koudum, net ten zuiden van van het meer de Fluessen.  Het dorp vormt een tweelingdorp met Kolderwolde maar werkt ook veel samen met het nabijgelegen Elahuizen. Oudega had in 2018 275 inwoners.
Oudega is waarschijnlijk in de 12e of 13e eeuw ontstaan. In 1412 werd het vermeld als Oldegae en in 1505 als Oldegae. De plaatsnaam verwijst naar het feit dat ouder was dan een nieuwe dorp (ga) dat even later was ontstaan. Ter onderscheiding werd het nieuwe dorp Nyegae (later Nijega) genoemd. Deze was als satellietnederzetting ontstaan van Oudega. Dat is in de 20ste eeuw het dorp Elahuizen geworden.
Oudega heeft meerdere keren last gehad van overstromingen. In 1825 werd een aardig deel van het dorp aangetast. Het is daarna dat de Groote Noordwolder Veenpolder werd bedijkt (1835) en dat er turf werd gewonnen in deze polder. De kerk van Oudega, de Johannes de Doperkerk dateert van 1850, is ook gebouwd op een verhoging nadat de kerk er voor op lagere grond was gelegen. In de 17e eeuw was er ook al een nieuwe kerk gebouwd na zware waterschade.
Oudega is een van de vier oorspronkelijke dorpen die de gieterij Hemelumer Oldephaert en Noordwolde opmaakte. Het behoorde ook tot die gelijknamige gemeente vanaf de 19e eeuw. Tussen 1812 en 1816 heette die gemeente Koudum en vanaf 1956 werd de naam Hemelumer Oldeferd. In 1984 ging het over in de gemeente Gaasterland-Sloten en sinds 2014 valt het dorp onder de gemeente De Friese Meren.
Om het onderscheid aan te geven met andere Friese plaatsen met de naam Oudega zoals de Oudega in het voormalige Wymbritseradeel, werd deze plaats soms aangeduid als Oudega  (H.O.N.) waarbij die afkorting stond voor 'Hemelumer Oldephaert en Noordwolde'. Een andere onderscheidende naam die gebruikt werd was Oudega-Noordwolde.
In Oudega is de basisschool De Fluess gevestigd. De geschiedenis van het onderwijs gaat zeker terug tot 1610, toen voor de eerst betalingen aan een schoolmeester werd gemeld.
Oudega heeft samen met de naburige dorpen Kolderwolde en Elahuizen een gezamenlijke voetbalvereniging, SV de Wâlde. Deze is gevestigd in Oudega.
De driestreepsalamander (Eurycea guttolineata) is een amfibie uit de familie longloze salamanders (Plethodontidae). De soort werd voor het eerst wetenschappelijk beschreven door John Edwards Holbrook in 1838. Oorspronkelijk werd de wetenschappelijke naam Salamandra gutto-lineata gebruikt.
De huid is geel, oranje of bruin, met donkerbruine of zwarte strepen midden op de rug en over de flanken. De kop valt op door de uitpuilende ogen, het lichaam is slank en de flanken tellen 13 of 14 costale groeven De staart is relatief lang en is zijwaarts afgeplat. De totale lichaamslengte inclusief staart bedraagt ongeveer 10 tot 18 centimeter.
Het voedsel van deze nachtactieve dieren bestaat hoofdzakelijk uit spinnen, vliegen, kevers en mieren. Hun leven speelt zich af onder liggend hout of stenen, op vochtige plaatsen bij bronnen en beken. De winter en droge perioden verbrengen ze ondergronds.
De mannetjes krijgen in de voortplantingstijd twee vlezige uitwassen op de bovenlip, twee uitstaande tanden en een gezwollen cloaca. De eieren worden afgezet in vochtige holtes.
Deze soort komt voor in delen van Noord-Amerika en leeft endemisch in het oosten van de Verenigde Staten. De habitat bestaat onder andere uit vochtige graslanden.
Met een hoogte van 46,8 meter is Goliath de hoogste achtbaan van de Benelux. In 2007 werd deze titel tijdelijk overgenomen door Vertigo in zusterpark Walibi Belgium, met een hoogte van 55 meter. Met de sloop van Vertigo is het hoogterecord van de Benelux weer terug bij Goliath.
De achtbaan is ontworpen door het Duitse ingenieursbureau Büro Stengel GmbH en werd gebouwd door Intamin AG. De eerste rondjes werden gereden in 2002, destijds behoorde Walibi Holland tot de pretparkenketen van Six Flags, die al in twee andere parken achtbanen soortgelijk aan de Goliath had staan. De Goliath is vanaf het eerste moment een enorm populaire achtbaan binnen Walibi Holland. Bij de treinen valt ook iets op, de eerste trein heeft de groene kleur van het spoor, en de tweede trein heeft de oorspronkelijk paarse kleur van de ondersteuningen.
Walibi Holland heeft in 2013 de ondersteuningen zwart geverfd. Ook de paarse trein kreeg een zwarte neus en zijkanten. Wel bleven in beide treinen de zetels de oorspronkelijke paarse kleur behouden. Ook de hekken beneden naast de track zijn paars gebleven.
Eind november 2016 plaatste Walibi Holland een foto op haar Twitteraccount waarop te zien is dat de groene baan in een fel donkerblauwe kleur wordt geschilderd. Dit ter gelegenheid van het vijftienjarig bestaan van de achtbaan. De groene trein wordt ook zwart zodat beide treinen dezelfde kleur hebben.
Op 31 oktober 2009 raakte een 16-jarig meisje uit Apeldoorn gewond, nadat een stalen buis van drie meter hoogte op haar viel. Dit gebeurde tijdens het wachten bij de attractie. Achterstallig onderhoud lag waarschijnlijk aan de oorzaak. Walibi heeft de attractie later gecontroleerd of er sprake is van meer loszittend materiaal. Dit bleek niet het geval te zijn. Met het meisje is het uiteindelijk goed afgelopen. Wel heeft ze er een hersenschudding aan overgehouden en bijna een half uur moeten wachten voordat de ambulance ter plekke was. Dit is bijna twee maal de norm aanrijtijd.
Goliath wordt internationaal gezien als een van de beste achtbanen ter wereld. Hieronder een tabel met de jaarlijkse stemming van Mitch Hawker's Internet Poll.
De Abdij Notre-Dame de Clairfontaine (Frans: Abbaye Notre-Dame de Clairefontaine), ook vaak abdij van Cordemois genoemd, is gelegen in Cordemois, in Belgie, in de provincie Luxemburg. Het is een abdij van cistercienzer monialen waarvan de stichtingsacte teruggaat tot 1845 aan het hof van Cour Pétral. De religieuzen leven er sinds 1933 een religieus leven de traditie verderzettend van de abdij van Clairefontaine, nabij Aarlen die werd vernietigd door de Franse revolutionaire troepen. 
De abdij Notre-Dame de Clairfontaine is gelegen aan de oevers van de Semois, te Cordemois, een gehucht op 3 km van de stad Bouillon in de provincie Luxemburg. 
Het klooster is gesticht in 1845 aan het Cour de Pétral in het bisdom Chartres waar de religieuzen vandaan kwamen en in 1933 kreeg het klooster de titel van abdij overgeërfd van de 13e-eeuwse abdij van Clairefontaine nabij Aarlen. Deze abdij werd gelijktijdig met de abdij van Orval door de Franse revolutionairen vernietigd. Met de heropbouw van Orval (1926-1935), de herstichters van uitzonderlijke bouwwerk wilden tevens het leven van Clairefontaine herstellen in dit nieuwe kader van de vallei van de Semois.
De moderne abdijgebouwen zijn een uitzonderlijke realisatie van de architect van Orval, Henri Vaes. De gebouwen passen zich in op een overweldigde site. Henri Vaes tekende de plannen in 1935, waarbij hij harmonisch het verheffende en het moderne combineerde. 
In het slot kan men aan de buitenzijde fresco's en in de kerk brandglasramen van Yoors en van Colpaert.
De Orde van de Cisterenciënsers van de Strikte Observantie (Trappisten) kondigde bij monde van Dom Armand Veilleux, abt van de abdij Notre-Dame de  Scourmont (Chimay) de sluiting van de abdij aan "ten gevolge van de ernstige spanning in de schoot van de gemeenschap".
Dit artikel of een eerdere versie ervan is (gedeeltelijk) vertaald vanaf de Franstalige Wikipedia, die onder de licentie Creative Commons Naamsvermelding/Gelijk delen valt. Zie de bewerkingsgeschiedenis aldaar.
Jules Paul Mabille (Le Perreux-sur-Marne, 1835 - aldaar, 6 april 1923) was een Frans natuurwetenschapper. Hij mag niet verward worden met de Franse malacoloog Jules François Mabille (1831-1904).
Hij was een leerling van Jules Pierre Rambur. Hij was leraar aan het lyceum van Bastia. Op botanisch gebied publiceerde hij een Catalogue des plantes qui croissent autour de Dinan et de Saint-Malo (1866). Nadien legde hij zich vooral toe op de  entomologie. Hij specialiseerde zich in de studie van Lepidoptera. In 1876 nam hij het voorzitterschap waar van de Société entomologique de France.Hij beschreef 520 soorten nachtvlinders (Heterocera), afkomstig uit het gebied rond de Middellandse Zee, Afrika, Madagaskar (120 soorten), Nieuw-Guinea, Fiji en Patagonië. Hij legde een eigen verzameling aan en onderzocht ook verzamelingen van tijdgenoten, waaronder Otto Staudinger en Charles Oberthür, en van het Muséum in Parijs. Na zijn dood ging zijn verzameling over naar René Oberthür. Een deel werd later gekocht door het British Museum (Natural History) en een ander deel kwam terecht in het Parijse museum.
De hond (Canis lupus familiaris) is een roofdier uit de familie van de hondachtigen (Canidae), en een gedomestificeerde ondersoort van de wolf. De wetenschappelijke naam ervan werd in 1758 als Canis familiaris gepubliceerd door Carl Linnaeus. De hond komt op alle continenten voor, meestal in gezelschap van de mens. Al sinds duizenden jaren wordt de hond door mensen gebruikt, bijvoorbeeld bij de jacht, als herdershond, trekdier, politiehond of hulphond, maar vaker als gezelschapsdier. Het houden van honden is niet zonder risico: er zijn in Nederland jaarlijks 150.000 bijtincidenten en wereldwijd sterven naar schatting meer dan 50.000 mensen per jaar na een hondenbeet.
Volgens genetisch onderzoek (1997) zijn er op grond van verschillen in het mitochondriaal DNA vier verschillende groepen hondenrassen te onderscheiden, die mogelijk het resultaat zijn van vier verschillende domesticaties.Wel is duidelijk dat de hond afstamt van de wolf (Canis lupus) en niet van de coyote, de jakhals of een andere hondachtige: de verschillen van hond en wolf met al deze soorten zijn veel groter dan die tussen hond en wolf onderling. De grijze wolf komt, althans kwam, over een groot verspreidingsgebied voor in Noord-Amerika, Europa en Azië. Het is op grond van de genetische analyse niet duidelijk of de hond nog van een specifieke ondersoort van de wolf afstamt, zoals de Perzische wolf (C. lupus pallipes), omdat die bij de gebruikte methode genetisch niet te onderscheiden was van de andere typen wolven.
Groep een van de vier door Vila onderscheiden categorieën is weer in verschillende takken onder te verdelen, waarvan een zuidoostelijke tak onder andere de Australische dingo bevat, een primitieve hond die ook in het wild leeft en zich van de meeste gedomesticeerde honden onder meer onderscheidt door een jaarlijkse voortplantingscyclus.
Genetisch onderzoek naar verschillen in het mitochondriale DNA van de hond toont een nagenoeg identieke (0,2% verschil) basenvolgorde met die van de grijze wolf, wijzend op een directe afstamming in het (evolutionair gezien) recente verleden. Het verschil tussen wolven en coyotes was met 4% veel groter.
Onderzoek waarvan de resultaten in 2010 verschenen, maakt aannemelijk dat de domesticatie van de hond al zo'n 14.000 à 15.000 jaar geleden heeft plaatsgevonden in het Verre Oosten. Speculatievere vondsten zijn 31.000 tot 36.000 jaar oud. Begin 21ste eeuw is een schedel die in de jaren 1860 gevonden is in de Belgische grotten van Goyet (Gesves) geïdentificeerd als die van een paleolithische hond. Daarmee zou het ca. 31.700 jaar oude fossiel meteen ook het oudste tot nog toe gevonden gedomesticeerde dier zijn: de hond zou eerder gedomesticeerd zijn dan gelijk welk ander dier. Onderzoek uit 2015 verwierp op basis van morfologische argumenten dat de Belgische vondst een hond betreft, maar het oorspronkelijke team publiceerde op zijn beurt een weerlegging. Oudere schattingen gingen uit van een begin van de domesticatie rond 40.000-100.000 jaar geleden.De vraag is hoe en waarom de wolf tot huishond werd (Canis lupus familiaris). In de late laatste ijstijd veranderden de leefomstandigheden van de mens. De dominante bestaanswijze veranderde van nomade in boer, waardoor mensen lange tijd op dezelfde plaats bleven. De 'wilde honden' begonnen in deze tijd de nabijheid van de mens op te zoeken en van hun afval te leven. Er kan dus sprake zijn van een zekere co-evolutie. Andere onderzoekers gaan ervan uit dat de mens een actievere rol speelde in de eerste stappen die tot een domesticatie van de hond leidde. Een gangbare hypothese was dat hierbij geselecteerd werd op basis van coöperatief gedrag, maar onderzoek uit 2014 vond dat net wolven beter zouden samenwerken en dat bij het domesticeren van honden voornamelijk geselecteerd zou zijn op gehoorzaamheid en zin voor hiërarchie. Een andere hypothese is dat de domesticatie van de wolf plaatsvond vóór de opkomst van de landbouw. Hierbij zou de hond gebruikt zijn voor de jacht (sporen volgen, wild opjagen en immobiliseren) en als waakhond.Rond 8000 voor het begin van onze jaartelling pasten de voorouders van de hond hun voedingspatroon en spijsvertering aan aan het grotere aanbod zetmeel uit de eerste menselijke landbouw. De honden bezitten afhankelijk van het ras 4 tot 30 kopieën van het zetmeelverterende gen voor het enzym amylase. Wolven bezitten twee kopieën voor amylase. Deze door mutatie mogelijk gemaakte domesticatie heeft mogelijk tweemaal plaatsgevonden, rond 35.000 jaar geleden, vóór de laatste grote ijstijd, maar door de ongunstige omstandigheden afgebroken, en 10.000 jaar geleden met meer succes.
Hoewel de geschiedenis van de domesticatie van honden niet geheel duidelijk is, is domesticatie van vossen empirisch onderzocht. De geneticus Dmitry K. Belyaev begon in 1959 met een reeks vossen een domesticatie-experiment. In zijn instituut selecteerde hij vossen voor de volgende generatie enkel op tamheid. Ongeveer 5% van de mannelijke dieren en 20% van de vrouwelijke dieren mochten een volgende generatie stichten. 40 jaar en 45.000 vossen later, na 35 generaties van selectie op tamheid zijn de vossen uit dit experiment gedomesticeerd.
In het oude Egypte tonen wandschilderingen aan, dat de mens destijds reeds veel gebruik maakte van dieren, bijvoorbeeld voor de jacht. Behalve honden werden ook diersoorten die we vandaag niet meer als gedomesticeerde dieren kennen, zoals hyena's, door de Egyptenaren gehouden. Goden, zoals Anubis, kregen (voor een deel) het uiterlijk van dieren en men was zich bewust van de specifieke eigenschappen van dieren.
Rond 1350 werden door Gaston Phoebus de eerste medische behandelingen van honden beschreven, die bij de jacht werden ingezet. In de Nieuwe Tijd werden honden niet meer enkel gehouden om bij de jacht te helpen, te waken, karren te trekken of lasten te dragen, maar ook als gezelschapsdier, zoals talrijke schilderijen tonen. Men begon ook om die reden op het uiterlijk van de hond te letten. Dit leidde in de Moderne Tijd tot de oprichting van de eerste kennelclubs en rasverenigingen.
Vooral in de laatste 200 jaar heeft gericht fokken een explosieve vermenigvuldiging van rassen en varianten veroorzaakt. De herontdekking van de regels van Mendel, de oprichting van kennelclubs en rasverenigingen en de oprichting van de Fédération Cynologique Internationale (FCI) in 1911 leidden ertoe dat anno 2016 344 verschillende hondenrassen door het FCI erkend zijn.
Het definitieve gebit van honden bestaat uit 42 tanden. In elke kaakhelft telt het 3 snijtanden (Incisivi, I), één hoektand (Caninus, C) en 4 premolaren ofwel knipkiezen (Premolaren, P). In de bovenkaak zijn er bovendien twee, in de onderkaak 3 molaren of knobbelkiezen (Molaren, M). De grote P4 in de bovenkaak en de M1 in de onderkaak worden de scheurkiezen genoemd.
Het melkgebit van honden bevat 28 tanden. De P1 en de molaren hebben geen melktandvoorganger. De melktanden worden in tandformules meestal met een kleine letter aangeduid, de tandformule is als volgt:
De tandwisseling vindt vanaf de vierde maand plaats. Tijdens de tandwisseling kan bij de pup, net als bij kinderen, tandpijn ontstaan. Pups zullen in deze periode daarom vaak op allerlei dingen knagen.
Het gehoor is bij de hond sterk ontwikkeld. Hij kan hogere frequenties waarnemen dan de mens. Het bereik ligt bij een optimaal gehoor:
Hond ~ 15 - 50.000 Hz (sommige bronnen spreken zelfs van 100.000 Hz), maximale gevoeligheid rond 8000 Hz. Honden zijn verder in staat over een afstand van 25 meter frequenties rond de 1 à 2 Hz te horen.De beweeglijke oorschelpen van de hond maken het hem mogelijk om een geluid driedimensionaal te lokaliseren; hij kan dat daarom veel beter dan de mens. Een hond kan de richting waaruit een geluid komt met een afwijking van 2% bepalen (bij de mens meer dan 15%). Bij de beweging van de hondenoren zijn niet minder dan 17 spieren betrokken.
Honden met hangoren hebben een iets zwakker vermogen om geluid te lokaliseren. De oren hebben echter naast hun fysieke functie ook een belangrijke taak bij de communicatie met andere honden, en met de mens. Ook op dit punt zijn honden met hangoren dus enigszins in het nadeel.
Vroeger werd aangenomen dat honden enkel grijstinten of 'zwart-wit' konden zien. Uit nader onderzoek is echter gebleken dat honden wel degelijk kleuren kunnen zien, maar wel anders dan de mens.
Het oog van de hond bevat, zoals bij alle zoogdieren twee typen receptoren. De staafjes zijn voor de waarneming van grijstinten verantwoordelijk, de kegeltjes voor het zien van kleuren. In het oog zijn meer staafjes dan kegeltjes, en staafjes hebben minder licht nodig om een signaal aan de hersenen te geven. De kegeltjes zorgen voor het kleurenzien, indien er genoeg licht aanwezig is.
In het oog van honden is, zoals bij de meeste zoogdieren, een tapetum lucidum aanwezig, dat invallend licht terugkaatst en zo het bestaande licht versterkt. Dit verklaart waarom honden in de schemering veel beter kunnen zien dan mensen, bij wie deze structuur afwezig is.
Het oog van de hond heeft twee verschillende types kegeltjes, die op groen of op blauw licht reageren, dit in tegenstelling tot de mens, die over drie verschillende types beschikt, die op rood, groen en blauw licht reageren. Een hond ziet geen rood en ervaart rode dingen als (donker)groen. Een rode bal in het gras is voor een hond dus lastig te zien.
Een ander verschil is dat het hondenoog in het bereik rond 430 nanometer (zie tekening) de grootste gevoeligheid vertoont. Bij de mens is dit rond 530 nanometer. De scherpte van het beeld is waarschijnlijk kleiner dan bij de mens en meer op beweging gericht. Stilstaande dingen worden door de hersenen onderdrukt en zijn door de hond minder goed waar te nemen.Het gezichtsveld van de hond is met circa 240 graden duidelijk groter dan dat van de mens, mede door de zijdelingse inplanting van de ogen op de schedel. Het bereik waarin een hond driedimensionaal kan zien is met 120 graden ongeveer even groot als dat van de mens.
De reukzin van honden is veel beter ontwikkeld dan bij de mens. In de eerste plaats komt dit door het grotere aantal reukcellen. Globaal geldt dat hoe langer de snuit is, des te beter het reukvermogen. Tussen de verschillende hondenrassen bestaan dan ook aanzienlijke verschillen op dit punt. De mens heeft ongeveer 10 cm² reukepitheel, de hond daarentegen gemiddeld 100 cm², maar dat varieert tussen 30 cm² bij een Franse buldog en 169 cm² bij een Duitse herder. Beroemd is de bloedhond om zijn vermogen om sporen te volgen.
De kwaliteit van de reukzin wordt echter ook door andere factoren bepaald, want metingen hebben aangetoond dat het reukvermogen van een hond rond één miljoen keer zo sterk is als dat van de mens. Daarbij speelt dat honden met korte inspiraties rond 300 keer per minuut kunnen ademen, zodat er steeds nieuwe aanvoer van verse lucht is met een grotere turbulentie, waardoor geurstoffen gemakkelijker met het reukepitheel in contact kunnen komen.
In de hersenen worden de binnenkomende signalen verwerkt. Het is aangetoond, dat honden 'stereo' kunnen ruiken. De hond neemt dus waar of een geur van rechts of van links komt. Op deze manier kan hij de richting van een geurspoor beoordelen. Belangrijk bij de richtingsgevoeligheid is de natte neus met daarin koudereceptoren die de afkoeling signaleren van het gedeelte waar de lucht langs stroomt, waar een luchtstroom en dus een geur vandaan komt. De reukhersenen zijn in vergelijking met de mens ook veel groter. Bij de hond nemen ze tien procent van de hersenen in beslag tegen één procent bij de mens. Honden kunnen bepaalde geuren ook via het Orgaan van Jacobson waarnemen.
Brachycefale honden kunnen onder meer door de anatomische bouw van hun schedel en ademhalingswegen moeilijkheden bij de ademhaling hebben.
De puberteit van reuen begint gemiddeld op een leeftijd van 6 maanden en is meestal op een leeftijd van 12 maanden afgesloten. Een teef zal haar eerste loopsheid op een leeftijd van 6 tot 9 maanden vertonen. Dit is echter aan een sterkere variatie onderworpen en kan bij grote rassen duren tot een leeftijd van zelfs 2 jaar.
Teven zijn in het wild mono-oestrische dieren: zij worden maar één keer per jaar loops. Bij sommige van de gedomesticeerde rassen is dit behouden gebleven. Vooral rassen zoals de saarlooswolfhond, waar recentelijk wolvenbloed is ingefokt, vertonen deze eigenschap. De resterende gedomesticeerde honden zijn 2 - 3 keer per jaar loops. Tussen de verschillende loopsheden liggen gemiddeld 7 maanden, maar het tijdsinterval is per hond aan grote variaties onderworpen.
De loopsheid wordt in twee fasen opgedeeld, die elkaar opvolgen. In de eerste fase (pro-oestrus) zal de vulva van de teef opzwellen en zal de teef een bloederige uitvloei vertonen. De afgegeven feromonen trekken reuen aan, maar de teef laat zich in dit stadium nog niet dekken. Deze fase duurt gemiddeld negen dagen tot maximaal 17 dagen. In een tweede fase neemt de zwelling van de vulva iets af en wordt de uitvloei minder. De kleur verandert van rood naar geelbruinachtig. De teef trekt nu naast reuen ook andere teven aan. De teef accepteert nu de reu en een dekking kan plaatsvinden. Ook deze fase duurt gemiddeld 9 dagen (varieert tot 21 dagen). Tijdens de tweede fase (oestrus) zal de eisprong plaatshebben.
Als bevruchting heeft plaatsgevonden, wordt deze gevolgd door een dracht, zie Dracht en geboorte. De dracht duurt ongeveer 64 dagen.
Als er geen bevruchting heeft plaatsgevonden, wordt de loopsheid van de teef gevolgd door een derde fase, de metoestrus. Daarna komt een fase van seksuele inactiviteit, de anoestrus, die sterk uiteen kan lopen, maar gemiddeld 4 maanden duurt. De anoestrus wordt opnieuw gevolgd door een loopsheid.
Na enkele stotende bewegingen treedt gedurende de paring er bij de reu een zwelling op van de bulbus glandis, een zwellichaam rond de penis. Hierdoor blijft de reu in de vagina van de teef hangen. Contracties van de vagina lokken bij de reu dan een ejaculatie uit. De ejaculatie treedt in meerdere fracties op en duurt lang. Gemiddeld lost een reu bij een ejaculatie 5 tot 10 ml sperma (variaties van 2-25 ml). In het ejaculaat zijn 200 tot 300 miljoen zaadcellen per mm3 aanwezig. Na enkele minuten komt de reu (na het afzwellen van het zwellichaam) vanzelf los.
Vaak wordt aangeraden  een teef niet direct tijdens de eerste loopsheid te laten dekken, maar daarmee te wachten tot een leeftijd van 2 jaar, ongeveer de derde loopsheid.
Losrukken van reu en teef door de mens gedurende de paring is voor beide honden gevaarlijk en pijnlijk. Bovendien kunnen honden agressief reageren op de menselijke interventie.
Sommige hondenrassen hebben door bepaalde kenmerken moeilijkheden met paren. Mannelijke Franse bulldogs kunnen bijvoorbeeld niet een teef beklimmen, zodat dan moet worden gefokt door middel van kunstmatige inseminatie. Ook kunnen door de grootteverschillen bepaalde rassen niet onderling paren (bijvoorbeeld een jack russell en een sint-bernard).
Na een gelukte dekking zal de teef drachtig worden. Gemiddeld duurt een dracht bij honden ongeveer 64 dagen, maar bij een bouvier kan dit wel 85 dagen zijn. Wanneer de teef een groot nest draagt, kan de geboorte enkele dagen eerder plaatsvinden, maar bij een kleine worp kan de geboorte enkele dagen langer op zich laten wachten. De puppy's zijn de eerste tien dagen nog blind. De teef zal haar puppy's ongeveer drie weken lang zogen. Daarna kunnen de puppy's overgaan op puppyvoeding, en na vijf tot zeven weken zijn ze volledig gespeend.
Een hond kan met goede verzorging 15 jaar oud worden. Rashonden worden vaak gemiddeld iets minder oud dan bastaards. Ook zeer grote rassen leven gemiddeld wat korter.
De verschillende rassen van honden zijn in het verleden door strenge selectie ontstaan. Fenotypische kenmerken, zoals vachtkleur, zijn bij honden vaak op recessieve genen gecodeerd. Om een stabiele vachtkleur van een ras te verkrijgen, was het dus nodig nauw verwante honden met elkaar te kruisen. Dit heeft de kans op genetisch overgedragen ziektes verhoogd; honden die hieraan lijden moeten uit de fokkerij geweerd worden, maar dit gebeurde niet altijd, zodat hun genetische schade zich kon verspreiden.
Tegenwoordig tracht men genetische ziekten te beperken door gericht te fokken en door aangetaste dieren uit de fokkerij te weren, maar bij sommige ziekten is dat moeilijk. Voor bepaalde rassen is het verplicht fokdieren op genetische ziekten te laten testen. Een voorbeeld hiervan is heupdysplasie. Ook stamboomonderzoek en berekening van inteeltfactoren worden tegenwoordig gebruikt om het risico op overdracht van genetische ziekten zo laag mogelijk te houden.
De hond is van nature een vleeseter, met een spijsverteringsstelsel dat bijna identiek is aan dat van wilde honden en wolven. De meeste honden eten echter ook plantaardig voedsel.
De voedingsbehoefte van honden varieert met de activiteit, met het ras, de leeftijd en de omgevingstemperatuur. De energiebehoefte van een dier bij normale activiteit ligt rond de 500 kJ per kilogram metabool gewicht. Dit kan oplopen tot 4200 kJ per kilogram metabool gewicht per dag bij zeer actieve dieren, zoals sleehonden.Te veel voedsel en/of te weinig beweging kan leiden tot obesitas.
Er zijn veel soorten hondenvoer in de handel, vaak als brokken of blikvoer, die doorgaans goed zijn afgestemd op de voedingsbehoefte van honden. Aanvullingen zijn dan ook niet nodig en hebben vaak een negatief effect. Zo kan de toevoeging van calcium tot blaasstenen en botafwijkingen leiden. Sommige  hondenbezitters voeden hun hond met "rauw voer" of "BARF", met als basis rauw vlees en botten.
Behalve genetische aandoeningen komen er verschillende verworven ziektes en aandoeningen voor bij honden.
In  het oog springende ziektes betreffen aandoeningen van de vacht en de spijsvertering (diarree). Daarbij kunnen parasieten een rol spelen. Voorbeelden zijn vlooien, teken, verchillende soorten wormen, en mijten die schurft en puppyschurft veroorzaken. Ook kunnen parasieten diverse soorten gevaarlijke virussen, bacteriën protozoa en andere dieren (zoals hartworm) overdragen op honden.
Bij honden kunnen zich vergelijkbare ziektes voordoen als bij mensen, zoals, naast de al genoemde aandoeningen, bijvoorbeeld ziektes aan longen en luchtwegen (kennelhoest), gewrichten en skelet (hernia, Wobbler syndroom), spieren, geslachtsorganen, hart, hersenen (epilepsie), nieren en blaas (blaasontsteking), gehoor (oorontsteking), zicht (oogontsteking, staar), reuk, gebit en problemen met afweer, bloed, hormonen (cushing) en gedrag.
Een tegenwoordig in Nederland zeldzame, maar wel ernstige en zeer besmettelijke ziekte is hondenziekte. De ziekteze wordt veroorzaakt door het hondenziektevirus, dat wordt verspreid door direct contact met honden die zijn geïnfecteerd. De infectie tast in eerste instantie de ademhalingsorganen aan: de hond heeft moeite met ademhalen en hoest. Ook zullen de ogen tranen. Daarnaast  kan de infectie leiden tot longontsteking, darmontstekingen, huidaandoeningen en aantasting van het zenuwstelsel met verlamming van de ledematen tot gevolg. De ziekte kan fataal zijn.
Honden communiceren met mensen via blaffen en grommen. Grommen komt in het wild ook voor bij wilde dieren, vooral bij andere hondachtigen, zoals wolven en vossen. Dit systeem is bedoeld om zichzelf te beschermen tegen (mogelijke) gevaren en situaties die dreigend overkomen. Uit nieuw onderzoek is gebleken dat honden het systeem van blaffen waarschijnlijk hebben ontwikkeld om zo met de mens te kunnen communiceren. De wolf, waarvan de hond afstamt, blaft niet. Wolven huilen en grommen alleen. Uit dit onderzoek is ook gebleken dat mensen dit systeem meestal ook begrijpen.
Er zijn verschillende blaffen voor iedere soort situatie. Zo heeft de hond een blaf voor als zijn of haar baas weer thuis komt; vrolijk dus. Een blaf voor als de hond aan het spelen is, als er iemand inbreekt of als hij iemand echt aanvalt.
Honden hebben daarnaast een eigen lichaamstaal en gebruiken deze zowel voor communicatie met andere honden als voor die met de mens.
De mens past meestal zijn of haar taalgebruik in zekere mate aan, als hij of zij met een hond praat. De meeste mensen communiceren met een hond in hun eigen taal; uit onderzoek is gebleken dat taal geen invloed heeft op een hond. Honden luisteren slechts naar tonen zoals aa, ee, oe, oo, ie enzovoorts; als men "zit, af, poot" zegt hoort de hond hoogstwaarschijnlijk "ì, à, oo". Wanneer een taal afwijkt van de taal waarin de hond commando's heeft geleerd, kan hierdoor verwarring ontstaan. Dit komt echter niet vaak voor, aangezien de meeste mensen ook lichaamstaal gebruiken. Anders dan wolven, zijn honden erg gericht op de lichaamstaal van mensen en hebben ze die, mits consequent toegepast, doorgaans snel door. Dat begint al als pup. Mensen kunnen, mits deze een juiste en consequente aanpak kiezen, doorgaans moeiteloos met hun hond communiceren. Zo begrijpen honden het als een voorwerp stilzwijgend door een mens wordt aangewezen. Ook zijn ze in staat om de hulp van mensen in te roepen met een kenmerkende vragende blik, soms gepaard met een typische blaf. Bijvoorbeeld als ze ergens niet bij kunnen. Dit gedrag is wolven, ook als ze tam zijn, volkomen vreemd. Het taalniveau dat gebruikt wordt om met honden te communiceren, is vaak gelijk aan het niveau van kinderen of zuigelingen.
Mensen ontwikkelen vaak hun eigen trucjes om ervoor te zorgen dat honden beter luisteren, gebaseerd op een geconditioneerde reflex.
Omdat er zoveel verschillende hondenrassen bestaan, zijn er geen algemene regels voor opvoeding van honden door mensen. Wel zijn er enkele vuistregels. Verenigingen van hondenbezitters en commerciele hondenscholen geven tips of trainingen. De vuistregels laten zich in enkele woorden vatten: socialisatie, geduld, aandacht, beloning, commando's, consequent en veiligheid.
Zo zijn honden al lange tijd statussymbool en gezelschapsdier. Daarnaast zijn er jachthonden, hulphonden, 
herdershonden, politiehonden, reddingshonden, brandweerhonden, trekhonden, poolhonden, waakhonden, vechthonden en assisteerden honden in tijden van oorlog en worden honden gebruikt als proefdier en voedsel.
In de westerse samenleving is de hond in de beeldende kunst vooral een symbool van trouw en opoffering In het taalgebruik komen echter ook negatieve betekenissen voor. Iemand kan worden uitgescholden voor hond, luie hond, schurftige hond en vuile hond. Voorts kan men iemand 'honds' behandelen. Ook het woord teef (vrouwelijke hond) wordt gebruikt als scheldwoord. De hond wordt soms als agressief en bloeddorstig gezien. 
Ook in verschillende religies wordt de hond niet positief beoordeeld. Sommige moslims bijvoorbeeld beschouwen de hond onrein (haram), hoewel het in de praktijk, bijvoorbeeld in Turkije, voor moslims niet ongewoon is om een hond als huisdier te hebben. De religieuze spijswetten verbieden joden honden te eten (niet koosjer).
In het christendom wordt de hond soms eveneens als onrein beschouwd. In de bijbel is op verschillende plaatsen een weinig vleiend taalgebruik over honden te vinden.. Er zijn aanwijzingen dat met de kerstening in Europa de status van honden verminderde. 
Daarnaast wordt de hond soms als attribuut gebruikt. Een hond, brood en een wonde op het been zijn de attributen van de Heilige Rochus; een hond met een toorts in de bek, een ster en een lelie die van de H. Dominicus, stichter van de orde der Dominicanen, 1221.
Rond de hond heeft zich in beide landen een hondensector of -industrie ontwikkeld. Zo zijn er in Nederland (2014) 3.560 fokkers aangesloten bij de Raad van Beheer op Kynologisch gebied (RvB). Deze RvB is verantwoordelijk voor de stamboomregistratie van Nederlandse pups met een stamboom. Daarnaast zijn er voor honden speciale trimsalons, evenementen, beurzen, fokkers, trainingscentra en hondenscholen. In Nederland zijn er voor gezelschapsdieren in het algemeen 1500 speciaalzaken, diverse opleidingen, dierenartsen, diervoedingbedrijven, ambulances en opvangcentra.Zowel in Nederland als België is er ruim een miljard Euro gemoeid met gezelschapsdieren. Van België is onderzocht hoe de verdeling van de uitgaven voor huisdieren en ook honden verdeeld is
Belgische huisdierbezitters geven het meest geld uit aan voeding (55,9%), dan dierenarts (23,2%), vervolgens diverse artikelen (10,5%), dierenpensions/verzorging (6,3%) en aankoop (4,1%).
De totale uitgaven voor honden in België bedragen jaarlijks (2014) voor aankoop 26.189.196 euro en voor voedsel 267.042.872 euro. Voor artikelen en diensten wordt voor huisdieren in totaal circa 500.000.000 euro/jaar uitgegeven.
Honden kunnen risico's vormen voor de gezondheid van mensen. Bekende voorbeelden zijn allergie en infecties. Met name beten van honden met hondsdolheid kunnen gevaarlijk zijn. Aan deze ziekte overlijden wereldwijd vele tienduizenden mensen per jaar. In Nederland worden volgens een onderzoeksrapport uit 2008 jaarlijks ongeveer 150.000 mensen gebeten, waarvan gemiddeld één met dodelijk afloop. Kinderen zijn relatief vaak slachtoffer. Ongeveer een derde van de slachtoffers moet zich door een arts laten behandelen en ruim 200 belanden in het ziekenhuis. Dertien hondenrassen zijn volgens dit onderzoek relatief vaak bij bijtincidenten betrokken, waaronder verschillende terrier- en herderrassen, en de rassen dobermann, bouvier en Nederland.
In veel landen zijn er vergunnings- en registratiesystemen voor honden. In Nederland moeten hondenbezitters hondenbelasting betalen. De gemeente kan deze belasting heffen voor houders van een hond. De opbrengsten hiervan vloeien naar de algemene middelen en hoeven door de gemeente niet te worden gebruikt ten bate van hondenbeleid, zoals het tegengaan van overlast van hondenpoep.
Ook kennen veel gemeenten aanlijn- en opruimplichten. Het eerste  betekent dat in die gemeenten honden altijd aangelijnd moeten zijn,  afgezien van speciale hondenuitlaatgebieden. Een opruimplcht houdt in dat uitwerpselen van honden  door de eigenaar opgeruimd moeten worden. Daarnaast kunnen gemeenten gebieden aangeven waar geen honden mogen komen, zoals speelveldjes.
Vanwege gezondheidsaspecten is het reizen met honden aan regels gebonden. In 2004 is een Europese verordening van kracht geworden, die het niet-commercieel vervoer van dieren binnen de EU regelt, waaronder het reizen met honden, katten en fretten. Elke hond dient te beschikken over een paspoort dat in de lidstaten uniform werd ingevoerd. In dit paspoort wordt de hond geïdentificeerd door middel van een microchip of een tatoeage. Tatoeages zijn na 2 juli 2011 niet meer geldig als identificatiemiddel. In het paspoort worden vaccinaties tegen hondsdolheid vermeld, die verplicht zijn om het dier te vervoeren. Voor reizen naar Zweden, Finland, Ierland, het Verenigd Koninkrijk en Malta gelden speciale regels.
Verschillende honden zijn bekend geworden vanwege hun rol in de moderne samenleving. Sommige leverden voor mensen belangrijke prestaties, andere kregen bekendheid door hun eigenaar, hun trouw of hun rol in film of tv. Ook spelen veel hondenfiguren een voorname rol in stripboeken.
Voorbeelden van honden die prestaties hebben geleverd zijn Barry die meer dan veertig mensen redde, Laika, de eerste ruimtehond en Ricky die in de Tweede Wereldoorlog mijnen opspoorde.
Van tv of film zijn bekend onder andere  Lassie uit de gelijknamige televisieserie, Moose uit Frasier, Flossie (Pepijn) van Zeg 'ns Aaa (1981) en  Rin Tin Tin in verschillende films.
Door hun eigenaar bekende honden zijn bijvoorbeeld Blondi van Adolf Hitler en Diamond van Isaac Newton.
Zeer trouwe honden zijn onder meer Greyfriars Bobby, die veertien jaar het graf van zijn baas bleef bezoeken, en Hachiko, die na de dood van zijn baasje negen jaar lang wachtte op diens terugkeer.
Enkele bekende honden uit strips of tekenfilms zijn Bobbie van Kuifje, Idéfix van Obelix, Lotje uit de strip Jan, Jans en de kinderen, Billie uit Bollie en Billie Odie uit de Garfield-strips, Pluto van Walt Disney, Rataplan uit 'Lucky Luke, Samson uit de Vlaamse kindertelevisieserie Samson en Gert en Snoopy van de strip Peanuts.
Er zijn ongeveer 400 hondenrassen. De meeste daarvan zijn erkend door de internationale organisatie Fédération Cynologique Internationale (FCI). De FCI heeft de rassen onderverdeeld in 10 hoofdgroepen:
10: Windhonden.Nationale organen zijn in Nederland de Raad van Beheer op Kynologisch Gebied in Nederland en in België de Koninklijke Maatschappij Sint-Hubertus. In de Verenigde Staten heeft zich een tweede overkoepelend orgaan gevormd, waarvan de rasstandaarden en de indeling en erkenning van rassen verschillen van die van de FCI.
Honden die niet tot een specifiek ras behoren, worden als bastaardhond, straathond of als rasloos bestempeld.
De honden en katten van de Belgen (Artikel van het Nationaal Instituut voor de Statistiek) (gearchiveerde versie)
Samuel Brown was een Engelse ingenieur en uitvinder die gecrediteerd wordt met de ontwikkeling van een van de vroegste voorbeelden van een interne verbrandingsmotor tijdens de vroege 19e eeuw.
Brown, een kuiper van beroep, patenteerde ook verbeteringen aan machines voor de vervaardiging van vaten en andere cilinders en is beschreven als de 'vader' van de gasmotor. Tijdens zijn verblijf op Eagle Lodge in het gebied Brompton van West-Londen in de periode 1825 tot 1835 ontwikkelde hij de eerste gasmotor die werk produceerde en een mechanisch succes was. Op het terrein van de Lodge installeerde hij twee motoren voor demonstratiedoeleinden.
In octrooien van 4 december 1823 en 22 april 1826 stelde Brown voor om een gesloten ruimte te vullen met een gasvlam om zo de lucht te verdrijven waarna hij de vlam verkleinde door het condenseren van water. Er werd gebruikgemaakt van een luchtmotor om de gasstroom in het verkregen gedeeltelijke vacuüm te drijven. Het idee was overduidelijk gebaseerd op James Watt's condenserende stoommachine, waarbij een vlam werd gebruikt in plaats van stoom om een vacuüm te verkrijgen.
Brown ontwierp later een motor die waterstof als brandstof gebruikte, een vroeg voorbeeld van een interne verbrandingsmotor.
Het was gebaseerd op een Newcomen stoommachine, met een aparte verbranding en werkende cilinders, en werd gekoeld door water dat in een omhulsel of cilinder voering, verspreid rond de cilinders (water werd voortdurend in beweging gehouden door de werking van een pomp en werd herkoeld door contact met de buitenlucht). Het had een capaciteit van 8.800 cc, maar werd op slechts 4 pk gewaardeerd. Hij testte de motor door het te gebruiken om een voertuig de heuvel Shooter's Hill op te rijden op 27 mei 1826.
"Mr. Samuel Brown paste zijn gas-vacuümmachine in 1826 toe ... op een koets, en reed Shooter's hill op tot de tevredenheid van de toeschouwers" De extra kosten voor het toepassen en gebruiken van een gas-vacuümmachine verhinderden dat de machine een succes werd.
De motor werd ook gebruikt om waterpompen en rivierboten aan te drijven. Brown richtte een vennootschap op om motoren voor boten en schepen te produceren waarvan wordt gezegd dat een snelheid van 8 mijlen per uur stroomopwaarts bereikt was. Het bedrijf werd geen succes.
Henry Kirke Brown (Leyden, Massachusetts, 24 februari 1814 – Newburgh (New York), 10 juli 1886) was een Amerikaans beeldhouwer.
Brown begon al jong met het schilderen van portretten. Hij studeerde in Boston bij schilder Chester Harding. Tussen 1836 en 1839 werkte Brown bij de spoorwegen om geld te verdienen voor verdere studie. In 1837 maakte hij zijn eerste marmeren buste. Hij werkte van 1842-1846 in Italië en keerde daarna terug naar Amerika. Zijn werken laten geen duidelijke Italiaanse invloed zien, zoals bij een aantal andere kunstenaars wel het geval was.
Brown werd bekend door zijn ruiterstandbeelden, zoals die van George Washington in New York City (dat in 1856 het tweede ruiterstandbeeld in Amerika was) en van generaal Winfield Scott in Washington D.C.. Hij was een van de eersten in Amerika die zelf zijn bronzen beelden goot.
Arkel is een Nederlands dorp in de gemeente Molenlanden, in de Alblasserwaard, in de Nederlandse provincie Zuid-Holland, iets ten noorden van Gorinchem in het gelijknamige Land van Arkel. Het was een zelfstandige gemeente maar op 1 januari 1986 ging Arkel op in de gemeente Giessenlanden. In 2017 had Arkel 3.445 inwoners.
De naam Arkel (Arkloa, Arclo) is mogelijk afgeleid van ark, "kleine sluis of dam" ofwel van Germaans *arga, slecht, en -loo, bos.
Momenteel wordt Arkel nog steeds omringd door water: enerzijds de Linge, aan de andere zijde het Merwedekanaal. Arkel strekt zich vanaf het dorp helemaal uit over het Verbindingskanaal tot Kedichem, Nieuwland en zelfs bijna tot Leerdam.
Volgens 16e-eeuwse kroniekschrijvers zou Arkel al in 983 gesticht zijn door Jan van Arkel, die daar huwde met ene "Rooie Jannetje", die ter plaatse woonde en waar hij zijn leven lang zeer op steunde. Deze versie wordt tegenwoordig echter als niet-historisch beschouwd.
Wat zeker is dat Herbaren II van der Lede, leenman van de heerlijkheid Ter Leede, zich rond 1234-1240 bij Arkel vestigde. Hij werd hiermee de stamvader van het geslacht van Arkel.
De geschiedenis van Arkel is nauw verweven met die van de nabijgelegen vestingstad Gorinchem. De Heren van Arkel hebben lange tijd over dit gebied, en over Gorinchem geheerst.
Het dorp Arkel heeft weinig culturele bezienswaardigheden en bestaat voor het grootste gedeelte uit naoorlogse woningen. Het koepelkerkje aan de Onderweg is echter wel bijzonder. Tot 1865 stond er een kruiskerkje, maar dat was zo erg vervallen, dat in 1866, met financiële steun van Willem II een nieuwe kerk werd gebouwd, die echter in 1929 afbrandde. In dat jaar werd het huidige Koepelkerkje gebouwd.
Buslijnen 80, 704 en 705 hebben diverse haltes in Arkel, ook zijn er diverse bestelbuzzen die Arkel aandoen.
Die Another Day is de 20e James Bondfilm geproduceerd door EON Productions, met Pierce Brosnan als James Bond. De film is uitgebracht in 2002 (in Nederland 2003). De regie was in handen van Lee Tamahori. Pierce Brosnan gaf voor de vierde en laatste keer gestalte aan James Bond in de films.
Die Another Day werd 40 jaar na de eerste Bondfilm Dr. No uitgebracht. Dit is de reden dat de film zoveel verwijzingen naar eerdere films over Bond bevat.
Die Another Day begint als James Bond infiltreert in de organisatie van Kolonel Moon, een Noord-Koreaanse legerofficier die illegale wapens verkoopt in ruil voor Afrikaanse conflictdiamanten. Bond wordt verraden, wat resulteert in een achtervolging met veel explosies in het gebied.
Kolonel Moon valt van een rots in een waterval, terwijl 007 gevangen wordt genomen door diens vader, Generaal Moon.
Gedurende 14 maanden wordt hij gemarteld, totdat hij wordt geruild tegen Zao, degene die hem verried tijdens de wapenruil. Bond wil na zijn vrijlating uiteraard meteen weer aan het werk, maar M is bang dat hij zijn mond voorbij gepraat heeft en zet hem op non-actief.
Bond vindt het heel erg dat Zao op vrije voeten rondloopt. Zao wilde namelijk de top Zuid-Korea/China opblazen en heeft drie Chinese agenten vermoord voor hij opgepakt werd.
James ontsnapt uit een cel van MI6, gaat op eigen houtje achter Zao aan, en komt terecht op Cuba, waar hij in een speciale kliniek Zao tegenkomt. Met een speciale DNA-therapie is deze bezig zijn uiterlijk te veranderen. Na een gevecht weet Zao te ontsnappen. Bond heeft ondertussen wel een paar diamanten van hem gestolen, die hij aan zijn nek bij zich droeg. Intussen doet een zekere NSA-agent, genaamd Giacinta 'Jinx' Johnson, alsof ze ook DNA-therapie wil doen, maar schiet de baas van de kliniek, Dr. Alvarez, dood.
Een Cubaanse contactpersoon, genaamd Raoul, onderzoekt de diamanten die Zao bij zich had. Bij een zeer kort gesprek komt een grote ontdekking: Raoul vertelt dat de diamanten conflictdiamanten zijn uit Sierra Leone. Ze zijn gemerkt bij Gustav Graves, een zakenman die steenrijk schijnt te zijn door vondst van diamanten in IJsland. Hij is een bekend persoon, wordt de "diamantkoning" genoemd en schijnt een grote mijn te bezitten in IJsland. Bond trekt direct de conclusie dat dit gewoon een witwasser is van de gesmokkelde conflictdiamanten.
Nadat hij van Q de benodigde gadgets heeft gekregen (waaronder een onzichtbare Aston Martin Vanquish), regelt hij een ontmoeting met Gustav Graves. Graves nodigt Bond uit om in IJsland te komen kijken bij de presentatie van zijn nieuwste uitvinding, de Icarus, een satelliet gemaakt van diamanten, die zonne-energie kan bundelen om de donkere nachten te verlichten.
Zao blijkt ook in IJsland te zijn; hij speelt met Graves onder één hoedje. Intussen heeft Bond iets door; hij gaat naar Graves' kantoor en wanneer Graves binnenkomt, houdt hij hem onder schot. De dood gewaande kolonel Moon blijkt Gustav Graves te zijn. De verrader blijkt Miranda Frost, de assistente van Graves te zijn, die eigenlijk voor MI6 werkte.
Gustav Graves wil de Icarus gebruiken om de gedemilitariseerde zone tussen Zuid- en Noord-Korea te ontdoen van mijnen. Als dat gebeurd is, zou Noord-Korea de macht kunnen overnemen in het zuiden. Icarus zou dan later ook gebruikt kunnen worden om Korea te verdedigen tegen wapens van het westen.
Bond vermoordt Zao en gaat naar Noord-Korea. Samen met agent Jinx stapt Bond aan boord van een vliegtuig van waaruit Graves de gedemilitariseerde zone gaat vernietigen. Aan boord vertelt Graves aan zijn vader, generaal Moon, wie hij werkelijk is en laat hem zien hoe hij zijn plan uitwerkt. Bij het zien van deze verwoesting gelooft generaal Moon hem niet meer, waarna Moon door Graves wordt vermoord.
Uiteindelijk vermoordt Jinx de verrader Miranda Frost en vermoordt James Bond Gustav Graves door hem uit het vliegtuig, in de motor te duwen. Omdat Graves de besturing van de Icarus bij zich heeft, wordt de laserstraal automatisch uitgeschakeld. De film eindigt ermee dat Bond in de armen van Jinx ligt, vrijend tussen de talloze diamanten.
De titel Die Another Day verwijst naar een stukje dialoog. Graves komt binnen in z'n vertrekken in het ijspaleis naast z'n diamantmijn in IJsland. Bond, die inmiddels doorheeft dat Graves in werkelijkheid kolonel Moon is, maakt zich zichtbaar en zegt hem, Graves onder schot houdend: “So you lived to die another day... colonel.” (Dus u overleefde om een andere dag te sterven... kolonel).
De titel komt eerder voor in het gedicht A Shropshire Lad door A.E. Housman: “But since the man that runs away/Lives to die another day.”
De originele filmmuziek werd gecomponeerd David Arnold. Deze muziek werd uitgebracht op een soundtrackalbum met medewerking van Madonna, Paul Oakenfold en Natacha Atlas.
De roman Moonraker ligt aan de basis van Die Another Day. Net als Sir Hugo Drax is Sir Gustav Graves geen echte Engelsman, en is zijn plan ogenschijnlijk filantropisch. Miranda Frost zou, als infiltrante, eerst Gala Brand heten, totdat besloten werd om van haar een slechterik te maken.
Aan de kassa deed Die Another Day het uitstekend. Wereldwijd heeft de film zo’n 430 miljoen dollar opgeleverd. Nog nooit had een Bondfilm het zo goed gedaan. Daarnaast was het op dat moment ook de duurste Bondfilm met 195 miljoen dollar (inclusief promotiekosten).
Die Another Day werd minder goed ontvangen dan andere Bondfilms. Er werd kritiek geleverd op de vele computer-geanimeerde special effects, en de vele ontploffingen. Oudere films waren veel subtieler. De makers zouden een jonger publiek willen trekken door meer ontploffingen en spanning in de film te brengen.
De titelsong van de film Die Another Day werd gezongen door Madonna, en gecomponeerd door David Arnold. In de Verenigde Staten behaalde de single de nummer 8-positie, in Nederland nummer 4 en in Engeland nummer 3. Het werd hiermee de succesvolste titelsong sinds de jaren 80. Madonna speelt ook een cameo in de film, als scherminstructeur.
Veel spullen in het laboratorium van Q kwamen voor in vorige James Bondfilms. Als Q het nieuwe horloge geeft maakt hij de opmerking “het is geloof ik je twintigste” waarmee hij verwijst naar het feit dat Die Another Day de twintigste James Bondfilm is.
Bond activeert een jetpack in het lab van Q, dit is dezelfde als de jetpack gebruikt in de film Thunderball.
Het personage Wai Lin, gespeeld door Michelle Yeoh in Tomorrow Never Dies, zou oorspronkelijk haar terugkeer maken in deze film door Bond in Hongkong te helpen. Doordat er geen overeenkomst kon worden gemaakt met de actrice, werd ze vervangen door hotelbaas Chang.
Als Bond naar Londen vliegt wordt hij bediend door een stewardess, gespeeld door Deborah Moore, de dochter van oud-James Bondacteur Roger Moore.
De scène waarbij Jinx uit het water komt is een ode aan de eerste Bondgirl uit de reeks: Honey Rider (gespeeld door Ursula Andress). Jinx draagt in de scène ook een bikini met op haar heup eenzelfde soort mes.
Meteen daarna stelt Bond zichzelf voor als ornitholoog. Dit is een verwijzing naar het gegeven dat het personage James Bond genoemd is naar een echte ornitholoog: James Bond (ornitholoog).
De masseuse in het hotel in Hong-Kong wordt gespeeld door Rachel Louise Grant De Longueuil, die in het televisieprogramma Brainiac de rol speelt van prof. Myang Lee in Will it sink or float.
John Cleese, die de rol als R speelde in The World is Not Enough, speelt in deze film de rol van Q. Die Another Day is ook de eerste en laatste film met John Cleese als Q. John Cleese zou later, net als Samantha Bond die voor de vierde en laatste keer Miss Moneypenny speelt in deze film, geen rol hebben in Casino Royale en in Quantum of Solace.
was een Belgisch kunstenaar die onder de naam Graba' verschillende vormen van kunst produceerde, voornamelijk schilderijen en juwelen.
Graba' genoot een zeer eclectische opleiding: geschiedenis en sierkunsten (Gent) en audiovisuele media (Parijs). Hij was acht jaar criticus bij de Belgische Radio en Televisie (uitzendingen over vergelijkende discografie) en gaf in heel wat Belgische steden referaten over "muziek beluisteren". Hij leidde vijf jaar een internationaal designbureau en gaf talrijke instellingen, verenigingen en bedrijven een nieuwe grafische huisstijl.
Als artistiek directeur van "Language of Forms" was hij verantwoordelijk voor de realisatie van het Belgisch paviljoen op de wereldtentoonstelling van 1985 in Tsukuba, van het Flanders Hotel te Gent, van de Flanders Nippon Golf in Hasselt, van het Markiesgebouw in Brussel en gebouwen in Hongkong en Singapore. Hij woonde sinds 1979 in Parijs en werkte in Frankrijk, België en Portugal. 
Graba' werkte, voor zijn schilderijen en juwelen, in cycli. Hij liet zich inspireren door zowel Oosterse als Westerse thema's. 
Zijn schilderijen maakte hij op grote houten panelen met een schildertechniek in meerdere lagen die als glacis worden gebruikt en een effect van doorzichtigheid geven.
Zijn juwelen werden gerealiseerd met de verloren-was techniek.  Na het centrifugaal gieten (in 750/1000 goud) ontstaat daardoor een juweel dat steeds een uniek exemplaar is. Meestal wordt in het juweel ook een barokke parel opgenomen.
1976 - De tuin der lusten (inspiratie: het drieluik Tuin der Lusten van Jheronimus Bosch), Latems Museum voor Moderne Kunst in Sint-Martens-Latem
1976 - Het licht en zijn geheimen (inspiratie: de 12 uren van de dag), Latems Museum voor Moderne Kunst in Sint-Martens-Latem
1977 - De mystiek van de islam (inspiratie: de Islamgodsdienst), Zeister Slot in Zeist, Egmont Paleis in Brussel, Gallérie Etienne de Causans in Parijs, Art Museum of Teheran
1979 - Apocalyps (inspiratie: het boek Openbaringen), Stadsschouwburg van Kortrijk, Museum Nardowe - National Museum in Warschau, Musée des Beaux-arts in Straatsburg, Palau de la Virreina in Barcelona
1980 - La conference des oiseaux  (inspiratie: het gelijknamig gedicht van de Perzische Soefi  Farīd ud-Dīn Attār) (Juwelen), Pascal Morabito op de Champs Elysées in Parijs, Mähler-Besse & Co in Antwerpen (groepstentoonstelling met Remy Cornelissen, Graba', Octave Landuyt, Hubert Minnebo, Robert Vandereycken, Jef Van Tuerenhout, José Vermeersch), Casino, Knokke, International Gold Corporation, Le Louvre des Antiquaires,  Parijs
1981 - Levensboom (inspiratie: de Levensboom uit het boek Genesis), Casino van Knokke, Renheide Collection in Leende
1982 - The new genji (inspiratie: de Japanse roman Het verhaal van prins Genji), Casino van Chaudfontaine, Galerie Gertrude Van Dyck in Brussel, Hillman Collection in Duitsland
1987 - Genesis I (inspiratie: het boek Genesis), Galerij Ladeuze in Maarkedal, Galerij Harmagedon in Kortrijk
1988 – Men in the mirror (inspiratie: een aantal schilderijen van Rembrandt van Rijn), Private collectie van de kunstenaar
1991 - Emotions in motion I, Galerij Harmagedon in Kortrijk, Morton & Graham Art Gallery in Santa Monica
1993 - Emotins in motion II, Tresors et Tresors d'Art, (Fine Art Fair for Asia) in the World Trade Centre in Singapore
1996 - Les fleurs du mal (inspiratie: de dichtbundel Les Fleurs du mal van Charles Baudelaire), Galerij Harmagedon in Kortrijk, Première Gallery in Parijs, Richard May Gallery in Chicago, Buschlen Mowatt Gallery in Vancouver
1998 - The black paintings (inspiratie: de reeks Zwarte Schilderijen van Francisco Goya), Atelier van de kunstenaar in Parijs
2003 - La divina commedia (inspiratie: het epos De goddelijke komedie van Dante Alighieri), Kunsthal Sint-Pietersadbij in Gent
2007 - Paradise lost (inspiratie: het episch gedicht Paradijs Verloren van John Milton) (Juwelen), Galerij Harmagedon in Kortrijk
2009 – a Man of answers...? (inspiratie: confrontatie van hedendaagse levensvragen met de historische Iēshoua’ van Nazareth), Sint-Baafskathedraal in Gent
Graba’ was steeds nauw betrokken bij de realisatie van de monografieën en DVD’s die zijn werk begeleiden.
Caroline Delplancke, (Brugge, 13 juli 1967) is een gewezen Belgische atlete, die zich had toegelegd op het hordelopen. Zij nam eenmaal deel aan de wereldindoorkampioenschappen en veroverde indoor en outdoor in totaal drie Belgische titels.
Delplancke veroverde in 1992 haar eerste Belgische indoortitel op de 60 m horden. Ze nam dat jaar ook deel aan de Europese indoorkampioenschappen, waar ze de halve finale haalde. Het jaar nadien verlengde ze haar titel en nam ze deel aan de WK indoor in Toronto, waar ze de series niet overleefde.
Outdoor veroverde ze in 1993 ook de Belgische titel op de 100 m horden. Begin 1994 nam ze op de 60 m horden voor de tweede keer deel aan de EK indoor. Deze maal werd ze uitgeschakeld in de series. In mei 1995 kondigde ze aan dat ze stopte met topatletiek.
Delplancke begon haar carrière bij Olympic Brugge, maar stapte daarna over naar Sporting Club Anderlecht.
Delplancke studeerde psychologie aan de Katholieke Universiteit Leuven en is actief in de farmaceutische sector.
De Monster Energy NASCAR Cup Series is samen met de Nationwide Series en de Camping World Truck Series een van de drie nationale NASCAR kampioenschappen die in de Verenigde Staten gehouden worden en het is de hoogste divisie in de NASCAR. In 1949 werd het eerste kampioenschap gehouden onder de naam Strictly Stock Series, nadat Bill France de NASCAR in 1948 had opgericht. Vanaf 1950 tot 1970 werd de naam Grand National Series gebruikt, van 1971 tot 2003 Winston Cup, van 2004 tot 2007 NEXTEL Cup, en van 2008 tot 2016 Sprint Cup. Vanaf 2017 gaat het kampioenschap verder onder de naam Monster Energy NASCAR Cup Series.
Vanaf 2004 werd het kampioenschap aangepast met een play-off systeem bekend onder de naam Chase for the Sprint Cup waarbij na de zesentwintig eerste races van het seizoen de tien best geklasseerde coureurs en vanaf 2007 de twaalf best geklasseerde coureurs, met een correctie in de stand ten voordele van het aantal gewonnen races, onderling uitmaken tijdens de laatste tien races van het seizoen wie het kampioenschap wint. Jaarlijks worden drie kampioenschapstitels beslecht, voor coureur, team en fabrikant. Vanaf 1981 worden de huldigingen van de kampioenen gehouden in het Waldorf-Astoria Hotel in New York.
De meest prestigieuze race van het kampioenschap is de Daytona 500 die vanaf 1959 elk jaar in februari gehouden wordt op de Daytona International Speedway.
In 1949 werd het eerste kampioenschap gehouden onder de naam Strictly Stock Series. Het seizoen bestond uit acht races waarvan zeven op onverharde circuits gereden werden en één op een strand- en stratencircuit in Daytona Beach. Het kampioenschap werd in 1950 omgedoopt tot Grand National Series en behoud die naam tot 1971. In 1950 werd voor het eerst op een volledig verhard circuit gereden toen de Darlington Raceway in gebruik werd genomen. Herb Thomas werd in 1953 de eerste rijder die het kampioenschap twee keer won. In 1959 opende de Daytona International Speedway en werd de eerste Daytona 500 gereden die gewonnen werd door Lee Petty. Datzelfde jaar won Petty zijn laatste titel, hij werd toen de eerste rijder die drie titels won. Datzelfde jaar won zijn zoon Richard de trofee rookie of the year als beste nieuweling. Hij won het kampioenschap voor de eerste keer in 1964.
Vanaf 1971 werd het kampioenschap omgedoopt naar Winston Cup naar sponsor R.J. Reynolds Tobacco van het sigarettenmerk Winston. Er werden veranderingen doorgevoerd zoals minder races op de kalender en er werd een nieuw puntensysteem ingevoerd. De start van de Winston Cup wordt beschouwd als het begin van het moderne NASCAR tijdperk. In 1979 werd op de zender CBS de Daytona 500 van start tot finish uitgezonden, de eerste NASCAR-race die volledig op televisie kwam. Toen in 1992 enkele NASCAR-teams uitgenodigd werden om te gaan testen op de Indianapolis Motor Speedway, het circuit waar jaarlijks de Indianapolis 500 gereden wordt ontstond de idee om de NASCAR naar het befaamde circuit te halen. De eigenaars van het circuit en de NASCAR kwamen tot een overeenkomst en vanaf 1994 staat jaarlijks de Brickyard 400 op de kalender.
Richard Petty won de eerste twee kampioenschappen onder de naam Winston Cup in 1971 en 1972. Hij won verder het kampioenschap in 1974, 1975 en 1979 waardoor hij met zeven titels recordhouder werd. Dat record werd geëvenaard door Dale Earnhardt die tussen 1980 en 1994 evenveel titels won. Petty won de prestigieuze Daytona 500 zeven keer waardoor hij met voorsprong recordhouder is. Earnhardt won de Daytona 500 slechts één keer (in 1998) en kwam om het leven tijdens de editie van 2001.
Naast Petty en Earnhardt wonnen tijdens deze periode nog drie andere coureurs drie titels of meer. Cale Yarborough won eind van de jaren zeventig drie titels op rij. Darrell Waltrip won drie keer in de eerste helft van de jaren tachtig en Jeff Gordon werd vier keer kampioen in de periode 1995-2001. Matt Kenseth won de laatste Winston Cup in 2003.
Toen sigarettenfabrikant R.J. Reynolds eind 2003 ophield met de sponsoring werd het kampioenschap omgedoopt naar NEXTEL Cup naar Nextel Communications, een telecommunicatie bedrijf dat de nieuwe hoofdsponsor werd. Nadat het bedrijf in 2005 fuseerde met Sprint Corporation werd in 2008 de naam van het kampioenschap omgedoopt tot Sprint Cup.
Vanaf 2004 wordt het kampioenschap beslecht tijdens de Chase for the Championship, de laatste tien races van het seizoen. Na de eerste zesentwintig races van het seizoen strijden de tien best geklasseerde rijders aangevuld met de twee rijders van de elfde tot twintigste plaats met de meeste overwinningen, om de titel tijdens de tien laatste races van het seizoen. Ieder van de twaalf rijders krijgen bij de start van de chase 2000 punten en de eerste tien rijders uit het klassement krijgen extra drie punten per overwinning die voorheen gehaald werd tijdens het reguliere seizoen. Tijdens de chase geldt het normale puntensysteem, 47 punten voor een overwinning. De eerste rijder die het kampioenschap met een Chase for the Championship won was Kurt Busch. Tijdens de periode 2006-2009 won Jimmie Johnson de chase vier keer en werd zo de eerste coureur die het kampioenschap vier keer op rij won. In 2010 won hij een vijfde titel en zijn zesde kampioenschap won hij in 2013.
Vanaf juli 2004 werd de Green-white-checker finish-regel ingevoerd wat ervoor zorgt dat een race niet mag eindigden onder een neutralisatie. Wanneer er een gele vlag-situatie is op het moment dat de volledige race-afstand is afgelegd, wordt de race verlengd en moeten er nog twee ronden gereden worden vanaf het moment dat de neutralisatie achter de rug is. Bij aanvang van de herstart wordt er dan een groene vlag getoond, een ronde later de witte vlag, traditioneel gebruikt om de aanvang van de laatste ronde aan te geven waarna een ronde later de zwart-wit geblokte vlag getoond wordt dat het einde van de race aangeeft. De Daytona 500 van 2005, 2006, 2007, 2010, 2011 en 2012 eindigde met deze regeling. In 2010 en 2011 werden er acht ronden extra gereden wat het de langste edities uit de geschiedenis van deze race maakte.
Het puntensysteem werd in 2011 voor de laatste keer aangepast. De 43 coureurs die zich kwalificeren voor de race komen in aanmerking voor punten, ongeacht of de rijder de finish bereikte of niet. De winnaar krijgt 43 punten, de tweede 42 tot de laatste die 1 punt krijgt. De coureur die de meeste ronden aan de leiding reed krijgt één extra punt boven op het extra punt dat elke coureur verdient als hij minstens één ronde aan de leiding reed. De winnaar krijgt naast de 43 punten, drie extra punten voor de overwinning en omdat hij bij winst automatisch de laatste ronde aan de leiding reed krijgt hij het extra punt daarvoor bovenop, wat maakt dat de winnaar altijd zeker is van 47 punten en als hij de meeste ronden aan de leiding reed krijgt hij 48 punten. In de tabel hieronder kan de winnaar nog één punt extra verdienen als hij de meeste ronden aan de leiding reed en alle andere coureurs kunnen één of twee extra punten verdienen in het geval hij respectievelijk minstens één ronde aan de leiding reed of de meeste ronden aan de leiding reed.
NASCAR-auto's worden gebouwd met een motor vooraan en hebben achterwielaandrijving. Toen het kampioenschap van start ging in 1949 werden er auto's gebruikt die weinig anders waren dan de productiemodellen die op straat reden. Vaak zat er nog een radio in en de ramen aan de zijkant werden naar beneden gedraaid om glas op het circuit te vermijden. Later werden de regels gewijzigd en was het geen verplichting meer dat de auto's productiemodellen moesten zijn en werden er raceauto's gebouwd die alleen nog het uitzicht hadden van een productiewagen.
Vanaf 2001 worden er jaarlijks zesendertig races gereden in de Sprint Cup. De meeste races worden gehouden op een ovaal circuit die erg variëren in grootte. Het kleinste circuit is de Martinsville Speedway met een lengte van 847 meter, het grootste is de Talladega Superspeedway met een lengte van 4,28 km. In 2014 werden de 36 races gehouden op twintig verschillende ovale circuits en twee races worden gehouden op een wegcircuit, op de Sonoma Raceway en op Watkins Glen.
Het getal tussen haakjes geeft aan wanneer het circuit één of twee keer gebruikt wordt, het sterretje geeft aan wanneer het circuit één keer gebruikt wordt voor de Chase for the Sprint Cup, de laatste tien races van het seizoen.
Datareductie of gegevensvermindering is de aanpassing van cijfers of teksten en andere digitale informatie naar een gecorrigeerde, geordende en vereenvoudigde vorm. Het basisconcept is het reduceren van grote hoeveelheden data tot de betekenisvolle delen.
Wanneer informatie wordt afgeleid van instrumentaflezingen, kan er ook een transformatie van analoge naar digitale vorm zijn. Wanneer de gegevens al in digitale vorm zijn, heeft de 'reductie' van de gegevens meestal betrekking op het bewerken, schalen, coderen, sorteren, vergelijken en produceren van samenvattingen in tabelvorm. Wanneer de waarnemingen discreet zijn maar het onderliggende fenomeen continu is, zijn afvlakking en interpolatie vaak nodig. Vaak wordt de gegevensvermindering uitgevoerd in de aanwezigheid van lees- of meetfouten. Er is een idee van de aard van deze fouten nodig voordat de meest waarschijnlijke waarde kan worden bepaald.
Een voorbeeld in de astronomie is de datareductie in de Kepler-satelliet. Deze satelliet maakt eens in de zes seconden een 95-megapixel foto en genereert tientallen megabytes aan gegevens per seconde, wat een orde van grootte is die hoger is dan de downlink-bandbreedte van 4400 kbit/s. De ingebouwde datareductie omvat de mede-toevoeging van de onbewerkte frames gedurende dertig minuten, waardoor de bandbreedte met een factor 300 wordt verminderd. Bovendien worden interessante doelen vooraf geselecteerd en worden alleen de relevante pixels verwerkt, wat 6% van het totaal is. Deze gereduceerde gegevens worden vervolgens naar de aarde verzonden waar ze verder worden verwerkt.
Er is ook onderzoek gedaan naar het gebruik van datareductie in draagbare (draadloze) apparaten voor gezondheidsmonitoring en diagnosetoepassingen. In de context van de diagnose van epilepsie bijvoorbeeld, is de gegevensreductie gebruikt om de levensduur van de batterij van een draagbaar EEG-apparaat te verhogen door EEG-gegevens te selecteren die alleen relevant zijn voor de diagnose en de achtergrondactiviteit te negeren.
Tabeldiagonalisatie, waarbij rijen en kolommen met tabellen opnieuw worden gerangschikt om patronen gemakkelijker zichtbaar te maken.
Kidoesj (Hebreeuws: קידוש, uit te spreken als kiedoesj), kiddoesj of kiddesj (Nederlands-Jiddisch/Asjkenazisch) betekent letterlijk heiliging en is de zegening die wordt uitgesproken bij de aanvang van de sjabbat en feestdagen. Op sjabbat wordt op vrijdagavond en zaterdagochtend voor de aanvang van de hoofdmaaltijd een zegening uitgesproken over een glas of beker wijn, druivensap.
Op vrijdagavond, na het zingen van sjalom aleechem en eesjet chajiel en direct voor de maaltijd, wordt de kidoesj uitgesproken. Één van de aanwezigen, meestal de man des huizes reciteert namens iedereen de kidoesj. De aanwezigen vervullen hun verplichting door aandachtig te luisteren. Voorwaarde is wel dat alle aanwezigen deelnemen aan de vrijdagavondmaaltijd op die plaats. Kidoesj wordt behalve in sjoel na ma'ariw (avonddienst), thuis gezegd of gehoord op de plek waar men de maaltijd eet.
Kidoesj bestaat uit enkele Thoraverzen, de beracha over wijn, chamar mediena of brood, en de kidoesj-beracha. Chamar mediena is een drank die men in het land waar men zich bevindt aan een gerespecteerde gast kan geven als blijk van respect. Voorbeelden zijn (volgens sommigen) appelsap, sinaasappelsap, thee en koffie. Bier en whisky zijn ook altijd goed. Wanneer men niet beschikt over (koosjere) wijn of druivensap, zegt men de beracha in eerste instantie over het brood (challe). Wanneer men niet van plan is brood te eten bij de maaltijd zegt men de beracha over chamar mediena.
Behoudens de openingsparagraaf waarbij iedereen dient te staan, kan men erna volgens de eigen minhag gewoonte staan of zitten; veel mensen staan. De broden dienen bij voorkeur bovenop elkaar te liggen, met het onderste brood iets naar de persoon die kidoesj zegt toe.
Tijdens de kidoesj is het brood bedekt met een kleedje. Het verdient de voorkeur een speciaal versierd kleedje te gebruiken.
Wanneer men de kidoesj-beracha in plaats van wijn over brood zegt, dient men voor het reciteren van de kidoesj de handen ritueel te wassen, en de beracha 'netielat jadajiem' te zeggen. Dit geldt tevens voor alle aanwezigen. Volgens een uit Duitsland stammende gewoonte wordt deze volgorde ook gehanteerd als men over wijn de zegening uitspreekt. Tussen het wassen van de handen en het eten van een stukje brood na de kidoesj mag niets gezegd worden (of op andere wijze de heiliging te onderbreken) en dient zo weinig mogelijk tijd te zitten. Daarna wordt zonder onderbreking de kidoesj voorgedragen. Men legt de handen op het kleedje dat op het brood ligt en spreekt in die positie, met de handen op het brood, de tekst: "[zacht] Wajehie erew wajehie woker.... [luid] Jom hasjiesjie, wajegoeloe hasjamajiem we-ha-aretz vechol tzwa'am. Wajechal Elo-him bajom hasjewie'ie melachto asjer asa, wajishbot bajom ha-sjewie'ie miekol melachto asjer asa. Vajevareich Elo-him et jom ha-shevi'ie vajekadeesh oto, ki vo shavat mikol melachto asjer bara Elo-him la-asot."
Dan ontdoet men het kleed van het brood, legt de handen op het brood en zegt: "Sawri maranan we-rabanan ve-rabotai." Dan zegt men: "Baroech atta [til het brood op] Ado-nai [leg het brood neer] Elo-heenoe Melech ha-Olam, ha-Motzie Lechem min ha-Aretz." Nu haalt men de handen weer van het brood en legt het kleedje weer op het brood, erop lettend dat de broden nog steeds bovenop elkaar liggen en het onderste brood iets naar de persoon die Kidoesj zegt toe ligt. Dan zegt men de eigenlijke kidoesj-beracha: "Baroech attah Ado-nai Elo-heenoe Melech ha-Olam, asjer kiedesjanoe bemitzwotaw, we-ratza wanoe, we-sjabbat kadesjo be-ahawa oe'we-ratzon hinchielanoe, ziekaron le-ma'asee wereesjiet. Kie hoe jom techiela le-mikra'ee kodesj, zeecher lietzie'at mitzrajiem, kie wanoe wacharta, we-otanoe kidasjta, miekol ha-amiem. We-sjabbat kodshecha be-ahava oe'we-ratzon hinchieltanoe. Baroech atta Ado-nai, mekadeesh ha-sjabbat." Vervolgens neemt iedereen plaats aan tafel en eet, voor er wat dan ook gezegd mag worden, een stukje brood van minstens het formaat van een half ei. Pas daarna kan er weer gepraat worden: de ceremonie is beëindigd.
In het algemeen wordt de kidoesj echter over koosjere wijn of druivensap gezegd, waardoor de procedure substantieel anders is (behalve de al hierboven genoemde Duitse gewoonte). Allen verzamelen zich rond de eettafel, staand of zittend. Men is stil. Ieder heeft een klein glaasje wijn. De persoon die Kidoesj zegt begint met het vers "Wajehie erew..." (zie boven) met het tot de rand gevulde glas in zijn rechterhand en gebedenboek in zijn linkerhand (voor linkshandigen andersom). Na dit vers zegt hij de beracha over de wijn: "Baroech atta Ado-nai Elo-heenu Melech ha-Olam, boree prie ha-ĝefen." Dan zegt hij de kidoesj-beracha (zie boven). Na deze beracha drinkt men de wijn onmiddellijk, maar wel rustig en ontspannen. Hierna begeven alle aanwezigen zich naar een wastafel om op rituele wijze hun handen te wassen en de daarbij behorende beracha te zeggen. Daarna spreken zij niet meer (geen woord) en keren terug naar de tafel. Wanneer allen met gewassen handen aan tafel zitten, snijdt de persoon die kidoesj heeft gezegd het brood en verdeelt kleine stukjes (minstens zo groot als een half ei) onder alle aanwezigen. Hierbij wordt het brood niet direct in de hand aangereikt, maar dient het voor hem worden neergelegd op tafel, dan wel op zijn bord. Wanneer alle aanwezigen het stukje brood hebben gegeten mag er weer gesproken worden, wat tijdens een typische vrijdagavondmaaltijd zeer veel gedaan wordt.
Tijdens de maaltijd wordt naar gebruik traditionele Joodse liederen gezongen. Men sluit de maaltijd af met het dankgebed na het eten, de Birkat ha-Mazon.
Ook op zaterdag wordt kidoesj gezegd. Gedurende de ochtendgebeden sjachariet en moesaf is het verboden voor het uitspreken van de kidoesj te eten of drinken. Voor de ochtendgebeden is eten niet toegestaan. Volgens de meeste autoriteiten is het toegestaan om voor de gebeden water, thee en koffie zonder melk te drinken. Wie zich na sjachariet erg zwak voelt, mag voor moesaf water, thee of koffie drinken en fruit of graanproducten (behalve brood en matses) eten.
De kidoesj van zaterdagochtend bestaat enkel uit de beracha over wijn (of chamar mediena). Er is geen kidoesj-beracha zoals op vrijdagavond. Naar het (volgens velen bindend) gebruik wordt de kidoesj met enkele selecties uit de Thora ingeleid.
Wesjamroe wnee Jisrael et hasjabbat, la'asot et hasjabbat ledorotam briet olam. Beenie oeveen bnee Jisrael ot hie le'olam, kie sjeeshet jamiem asa Ado-nai et hasjamajiem ve'et ha'aretz, oevajom hasjewie'ie sjawat wajinafasj.
Zachor et jom hasjabbat lekodsho. Sjeeshet jamiem ta'avod ve'asita kol melacha, ata oewinecha oewitecha awdecha wa'amitecha oewehemtecha vegeerecha asjer bisje'arecha. Kie sjeeshet jamiem asa Ado-nai et hasjamajiem we'et ha'aretz et hajam we'et kol asjer bam, wajanach bajom hasjewie'ie,
Een aanraakscherm (ook wel touchscreen genoemd) is een beeldscherm dat ook als invoerapparaat voor een computer of embedded system (zoals een smartphone of tablet) kan worden gebruikt door het scherm aan te raken met je vinger of een speciale pen. Het allereerste aanraakscherm werd in de jaren 70 ontwikkeld in CERN omdat de machines te complex werden met de vele knoppen die nodig waren voor de verschillende functies.
Afgezien van de specifieke techniek van het scherm is voor het interpreteren van de aanraking software nodig. Deze is complexer dan het stuurprogramma voor een toetsenbord. Zo moeten:
het aangeraakte gebied, dat sterk in grootte kan variëren, vergeleken worden met de virtuele toetsen,
Er is geen aanwijsapparaat of toetsenbord nodig. Ook als er wel een toetsenbord aanwezig is dan is de koppeling tussen een plaats op het scherm die men aanraakt en dezelfde plaats op het scherm die een optie aangeeft directer dan een aanwijzing zoals "voor X toets Y".
Vergeleken met een toetsenbord specifiek voor een bepaalde toepassing (met toetsen voor opties) is het softwarematig aangeven van opties flexibeler, en kunnen er meer opties worden ingebouwd (vergelijk voor een kaartautomaat voor treinkaartjes het hebben van een toets per station, met het oproepen van stationsnamen op het scherm).
Ook het scrollen van teksten en plattegronden door een vinger over het scherm te bewegen is een intuïtieve handeling die lijkt op het verschuiven van een vel papier. Vaak is daarbij ingebouwd dat als men de vinger van het scherm haalt inertie en wrijving gesimuleerd worden: het scrollen gaat nog even door, maar komt geleidelijk tot stilstand.
Het invoeren van teksten via het scherm is langzamer dan met een echt toetsenbord. Vooral voor iemand die ervaring heeft met een toetsenbord, is het verschil groot.
Het stuurprogramma heeft tijd nodig om de aanrakingen te interpreteren, het in de gaten houden dat men niet te snel gaat vraagt veel concentratie van de gebruiker.
Een ander probleem is dat de vingers van de gebruiker vaak dikker zijn dan de knoppen op het aanraakscherm, zodat het lastig is precies op de juiste knop te tikken.
Het aanraakscherm wordt vaak toegepast op smartphones, tablet-pc's, navigatiesystemen en andere apparaten waar ruimte beperkt is, maar wordt ook gebruikt op grotere schermen.
Het aanraakscherm wordt ook toegepast in bijvoorbeeld kaartautomaten en in kassa's van cafés en cafetaria's. Het aanraakscherm is in deze toepassingen praktischer dan bij bijvoorbeeld een supermarkt, waar het assortiment groter is.
Een ander voorbeeld is de toepassing van het aanraakscherm in een museum om afbeeldingen op te roepen van kunstwerken, objecten, foto’s of andere materialen.
Een van de eerste plaatsen waar in Nederland op grote schaal aanraakschermen werden ingevoerd, was in het midden van de jaren 80 in de vernieuwde Bibliotheek Rotterdam. De schermen kwamen in de plaats van de papieren catalogus en de schermen gaven een monochroom, groen beeld.
Surface Acoustic Wave: onderbreking van geluidsgolven veroorzaakt een "touch". Nadeel: deze schermen zijn lastig waterdicht te krijgen.
andere methoden gebruiken de mechanische energie (dispersive signal technology), de vervorming van het paneel, het optische beeld van de vinger of het piëzo-elektrische effect.Bij de eerste drie technieken hoeft het scherm, strikt genomen, niet aangeraakt te worden, maar is een bijna-aanraking voldoende.
De 98e editie van de Ronde van Frankrijk werd verreden van 2 tot en met 24 juli 2011. Na de start op het Franse eiland Noirmoutier werd tegen de klok in door voornamelijk het westen en zuiden van Frankrijk gereden om uiteindelijk op 24 juli te eindigen in de hoofdstad Parijs. De wedstrijd is onderdeel van de eerste editie van de UCI World Tour.
Cadel Evans won als eerste Australiër de Tour, terwijl de Luxemburgse gebroeders Schleck, respectievelijk Andy en Fränk, de top 3 vervolledigden. Dit vormde eveneens een unicum in de Tourgeschiedenis.
Deze editie van de Ronde van Frankrijk was vooral geschikt voor de betere klimmers: er waren vier aankomsten bergop en van de totale lengte van 3.430,5 kilometer werd slechts 64 kilometer verreden in tijdritten, inclusief een 23 kilometer lange ploegentijdrit. Een deel van de route werd verreden op Italiaanse bodem.
De start op 2 juli 2011 vond plaats op het eiland Noirmoutier, waarna de renners via de beruchte Passage du Gois het vasteland bereikten. De ronde had dus net als in 2008, toen de Tour in Brest startte, geen traditionele openingstijdrit. De eerste etappe had aankomst op de 232 meter hoge Mont des Alouettes in Herbiers.
Na de eerste rit werden nog een ploegentijdrit en een vlakke etappe verreden in de Vendée. Na een reeks vlakke en heuvelachtige etappes trok het peloton de Pyreneeën in; de twaalfde etappe, met finish bergop in Luz-Ardiden, was de eerste van drie bergetappes door dit gebergte. Het zwaartepunt lag echter in de Alpen, waar eveneens drie bergetappes werden verreden, waaronder een met aankomst op de Col du Galibier - de hoogste aankomst in de Tourgeschiedenis. Een dag later werd de Galibier opnieuw beklommen, op weg naar Alpe d'Huez. Na de Alpenetappes volgde nog een individuele tijdrit rond Grenoble, alvorens de 21e en laatste etappe het peloton naar de Avenue des Champs-Élysées in Parijs voerde.
Vanuit het peloton werd er in de eerste dagen veel kritiek geuit op het parcours, met name omdat er veel te kleine en te smalle wegen werd bereden. Dit in combinatie met de vele bochten in de stukken zorgde al voor veel valpartijen en een aantal titelkandidaten hebben hierdoor al vroeg in de wedstrijd flink wat achterstand opgelopen. Enkele titelkandidaten hebben hierdoor zelfs op moeten geven.
De eerste etappe was tijdens deze editie geen tijdrit, maar een rit in lijn en kende een lastige slotfase met aankomst heuvelop. Philippe Gilbert, die al het hele seizoen uitermate succesvol was geweest, maakte zijn favorietenrol waar en kwam met enkele seconden voorsprong als eerste over de streep. De grootste tijdverschillen ontstonden echter door een valpartij op circa tien kilometer van de finish, waardoor onder andere favoriet Alberto Contador meer dan een minuut verloor. De tweede etappe was een ploegentijdrit over 23 kilometer en werd gewonnen door Team Garmin-Cervélo, waarna Garmin-renner Thor Hushovd de gele trui overnam. Tyler Farrar won de derde rit door de snelste te zijn in de eerste massasprint van de ronde.
Etappe 4 werd net als de eerste etappe gekenmerkt door een lastige slotklim. Gilbert gold wederom als favoriet, maar hij bleek niet opgewassen tegen Cadel Evans, die in een eindsprint Contador nipt versloeg. Hushovd wist de koplopers bij te blijven en behield zo zijn leidende positie in het algemeen klassement. De vijfde, zesde en zevende etappe mondden alle drie uit in een massasprint en werden gewonnen door respectievelijk Mark Cavendish, Edvald Boasson Hagen en nogmaals Cavendish. Ook tijdens deze ritten vonden weer valpartijen plaats waardoor veel renners, onder wie enkele kansrijke klassementsrenners, averij en een achterstand opliepen. Anderen zoals onder meer Janez Brajkovič, Tom Boonen en Bradley Wiggins moesten zelfs opgeven.
De achtste etappe werd gewonnen door een vluchter. De Portugees Rui Costa wist na een lange ontsnapping Philippe Gilbert en de andere achtervolgers nipt voor te blijven. Thor Hushovd kon zijn gele trui na deze rit verrassend genoeg nog behouden, maar zou deze een dag later, in de negende etappe, alsnog verliezen en wel aan Thomas Voeckler. Net als in de voorgaande rit bleef in deze etappe een kopgroep vooruit, waarna Luis León Sánchez de reeds genoemde Voeckler en Sandy Casar in de sprint te snel af was. Het peloton volgde enkele minuten later. Ook nu vonden er tal van valpartijen plaats: Aleksandr Vinokoerov, Jurgen Van den Broeck, Frederik Willems en David Zabriskie moesten wegens een val opgeven en Juan Antonio Flecha en Johnny Hoogerland verdwenen uit de kopgroep nadat ze door een passerende televisiewagen ten val waren gebracht. Door alle valpartijen kwam de kopgroep met daarin de Fransman Thomas Voeckler op bijna 4 minuten voorsprong binnen, dit leverde de Fransman de gele trui op.
Na een rustdag volgden twee relatief gemakkelijke dagen: de tiende etappe en de elfde etappe waren vlakke ritten die beiden uitmondden in een massasprint. Daarna trok het peloton de Pyreneeën in. De eerste echte bergrit naar het skigebied Luz-Ardiden werd een prooi voor de ontsnapte Samuel Sánchez, die hiermee ook de bolletjestrui behaalde. Waar iedereen verwachtte dat de Spanjaard Alberto Contador de aanval op zou zoeken in deze eerste bergrit, werd duidelijk dat hij nog niet in vorm was. De gebroeders Schleck werkten goed samen en uiteindelijk kon Fränk Schleck nog enkele secondes winst pakken.
De tweede bergrit was een relatief makkelijke bergrit, hierbij moest wel de beruchte Col d'Aubisque beklommen worden. Een kopgroep van tien man ontsnapte aan het peloton, hierin zaten onder andere de wereldkampioen Thor Hushovd en de Nederlander Maarten Tjallingii. Op de Col d'Aubisque was Thor Hushovd de eerste die aanviel, hij werd achtervolgd door Jérémy Roy en David Moncoutié. Roy kwam als eerste boven en nam zo de bolletjestrui over van Samuel Sánchez. In het vervolg van de etappe gingen Hushovd en Moncoutié achter Roy aan. Uiteindelijk bleek Hushovd de sterkste nadat hij Moncoutié gelost had en hetzelfde deed met Roy. Ook de laatste Pyreneeënrit, naar Plateau de Beille, stond garant voor actie. Nadat op de slotklim een kopgroep werd ingehaald door de klassementsrenners, plaatste de Belg Jelle Vanendert, die op Luz-Ardiden nog net naast de winst greep, een winstgevende demarrage. Op de klim naar de top bleek ook dat de gebroeders Schleck niet meer zo overmachtig waren. Ook hier kon Voeckler makkelijk zijn gele trui verdedigen.
De dag voor de rustdag was voorlopig de laatste kans voor de sprinters. Hiervan profiteerde Team HTC-High Road optimaal. Nadat ze de achterstand op een kopgroep ongedaan hadden gemaakt, maakte Mark Cavendish het klusje af. Dit was de vierde zege voor de Brit in deze ronde.
Na de rustdag stond eerst een minder zware etappe te wachten voordat de Alpen werd ingetrokken. In deze zogenaamde heuveletappe was het mede door het slechte weer niet mogelijk om de etappe te controleren vanuit het peloton. Hierdoor kon een kopgroep, die na veel moeite kon ontstaan, gaan strijden om de overwinning. Na een goede afdaling van de enige berg in de rit door de Noren Thor Hushovd en Edvald Boasson Hagen en Canadees Ryder Hesjedal bleek Hushovd de sterkste. Hij tekende voor zijn tweede overwinning. Achter deze koplopers plaatste ook Alberto Contador meerdere aanvallen op de Col de Manse van de tweede categorie. Hiertegen bleken de gebroeders Schleck en geletruidrager Thomas Voeckler niet opgewassen. Samen met Cadel Evans en Samuel Sánchez bereikte Contador de top. Door een sterke afdaling van Evans, liep Contador toch nog schade op: hij verloor 3 seconden. Voeckler verloor wel tijd, maar kon met nog altijd een riante voorsprong aan de Alpen beginnen.
De eerste Alpenrit bracht weinig wijzigingen in de stand teweeg. Ze ging naar Edvald Boasson Hagen die via een sterke solo de vierde etappe voor Noorwegen binnenhaalde en zijn tweede in deze tour.
Tijdens de volgende Alpenetappe kwam de lang verwachte aanval van Andy Schleck. Hij liet het peloton van de favorieten achter. Voornaamste slachtoffers waren Alberto Contador en Samuel Sánchez die ook geen verweer hadden toen Evans in de tegenaanval ging. Andy won met twee minuten voorsprong op zijn broer Fränk. Evans beperkte de achterstand en Voeckler behield nipt de gele trui. Een omvangrijke "bus", met onder meer Cavendish was buiten tijd en moest terug opgevist worden.
In de koninginnenrit naar de Alpe d'Huez waagde Contador reeds vroeg zijn kans om zijn achterstand op de favorieten in te halen. Maar Andy Schleck haalde hem bij. Eén voor één kwamen de andere favorieten terug, zodat aan de voet van de eindklim alles te herbeginnen was. Ook Voeckler was mee, trouw gesteund door zijn meesterknecht Pierre Rolland. Opnieuw sprong Contador weg en Andy moest hem laten gaan. Verrassend gingen Sánchez en Rolland wel in de achtervolging op de leeggereden Contador, die hen moest laten voorgaan. In de laatste 2 km zorgde Rolland voor de verrassing van de dag door solo de top te bereiken en de eerste Franse etappezege te behalen. Veel later dan verwacht verloor Voeckler uiteindelijk in deze etappe de gele trui. Hij verloor 2.5 minuut op beide Schlecks en Evans. Andy Schleck was de nieuwe klassementsleider, maar met minder dan een minuut voorsprong op Fränk Schleck en Evans.
Op de voorlaatste dag van de Tour stonden drie potentiële winnaars op minder dan één minuut van elkaar aan de start van de tijdrit. Andy Schleck had een sterke tijd nodig om Evans van zich af te houden. Maar Evans toonde zich zoals verwacht de betere tijdrijder en liet Andy met meer dan 2'30" achter zich en nam de gele trui van hem over. Winnaar werd evenwel verrassend Tony Martin terwijl Thomas De Gendt een eervolle vierde plaats behaalde.
In de laatste rit met het criterium op de Champs-Élysées werd enkel nog gestreden voor de etappezege. Mark Cavendish en zijn ploeg Team HTC-High Road toonden dat ze met overmacht het sterkste spurtersteam hadden. Cavendish won gemakkelijk de etappe, zijn vijfde in deze Tour en de twintigste in totaal. Hij ging met de groene trui naar huis. De bolletjestrui bleef bij Samuel Sanchéz, vóór de verdienstelijke Jelle Vanendert, die in de Alpen niet had kunnen bevestigen.
Voor het eerst in de geschiedenis van de Tour won een Australiër. Eveneens voor het eerst stonden op trapje twee en drie twee broers : Andy en Fränk Schleck. Pierre Rolland tooide zich met de witte jongerentrui en Team Garmin-Cervélo was de sterkste ploeg.
De puntentelling voor het puntenklassement en het bergklassement wordt geheel hernieuwd. Het is de bedoeling ervoor te zorgen dat de groene en de bolletjestrui werkelijk toegewezen wordt aan respectievelijk de beste sprinter en beste klimmer.
Voor het puntenklassement veranderde enkel de puntenverdeling bij tussensprints. Er is telkens maar één tussensprint, die ongeveer halverwege de etappe betwist wordt. Daar krijgen nu de eerste vijftien renners punten (20-17-15-13-11-10-9-8-7-6-5-4-3-2-1), waar dat vroeger maar de eerste drie betrof. Ook de puntentelling aan de aankomst is aangepast, in een vlakke etappe krijgt de ritwinnaar 45 punten (was 35), in een heuveletappe 30 punten en in een echte bergetappe 20 punten. Ook hier krijgen de eerste 15 renners punten.
Voor het bergklassement komen in deze ronde minder renners in aanmerking voor punten: voor de buitencategorie de eerste zes (20-16-12-8-4-2), voor beklimmingen van de 1e categorie de eerste zes (10-8-6-4-2-1), voor beklimmingen van de 2e categorie de eerste vier (5-3-2-1), voor beklimmingen van de 3e categorie: eerste twee (2-1) en voor beklimmingen van de 4e categorie: enkel de eerste (1). Bij een aankomst bergop in 2e, 1e of buitencategorie worden de punten verdubbeld. Dit geldt in deze Tour voor de etappes 12, 14, 18 en 19.
Sinds er nog maar een tussensprint in de etappe is, is deze tussensprint te vergelijken met een massasprint. Met de komst van deze nieuwe regel is ook een stijging in het aantal diskwalificaties duidelijk merkbaar.
Aan het einde van de derde etappe moesten de Noor Thor Hushovd en de Brit Mark Cavendish de punten die zij veroverd hadden in de tussensprint weer inleveren. Beide renners werden aan het einde van de etappe door de wedstrijdjury uit de uitslag van de tussensprint geschrapt. Dit omdat, volgens de wedstrijdjury, beide renners een aantal overtredingen hadden begaan tijdens de tussensprint in Saint-Hilaire-de-Chaléons: Hushovd zou te veel van zijn lijn zijn afgeweken in een poging Cavendish de spurt te belemmeren, terwijl Cavendish zelf werd gediskwalificeerd omdat hij met een kopstoot probeerde voorbij de Noor te komen.
De Spanjaard José Joaquín Rojas en de Belg Tom Boonen werden bij de tussensprint in de vijfde etappe gediskwalificeerd. Beide sprinters waren met een hevige spurt bezig toen ze van de lijn afweken en daarbij de Brit Mark Cavendish de pas af sneden. De tussensprint vond plaats in Goudelin. Vooral voor Rojas was deze diskwalificatie er een met grote gevolgen: hij was vlak na de etappe al gehuldigd als leider van het puntenklassement, maar moest deze leiderspositie na de diskwalificatie afstaan aan de Belg Philippe Gilbert.
In totaal wordt er voor 3,5 miljoen euro aan prijzengeld uitgereikt. Hieronder een sterk vereenvoudigde weergave waarbij diverse bedragen zijn weggelaten of samengevoegd. Zie voor een volledig overzicht de officiële Tour-website letour.fr. De leiders van de klassementen krijgen de geldprijs, dit zijn niet altijd de daadwerkelijke dragers van de trui.
"Pia desideria, oder herzliches Verlangen nach gottgefälliger Besserung der wahren evangelischen Kirche" (Ned.: "Vrome wensen, ofwel diep verlangen naar een godvruchtige hervorming van de ware evangelische Kerk") is een in 1675 verschenen geschrift van de Duitse theoloog Philipp Jakob Spener. Het bevat de grondslagen voor het piëtisme.
Al in 1670 had Spener geprobeerd een geloofsgemeenschap te creëren - een collegium pietatis - om de in zijn ogen star geworden Lutherse volkskerk nieuw elan te geven. In 1675 gaf Spener het werk Postille van theoloog Johann Arndt uit, dat een grote inspiratiebron voor hem bleek. Spener schreef hiervoor een voorwoord, en werkte dat hetzelfde jaar nog om naar de Pia desideria. Het werd gepubliceerd in Frankfurt am Main.
Spener gaf in zijn Pia desideria een overzicht van een groot aantal misstanden in de Lutherse kerk en stelde daartegenover de beloften die God gaf voor een betere toekomst van de kerk. Daarna deed hij zes voorstellen om de kerk te hervormen:
Het woord van God moet beter naar de gelovigen overgebracht worden. De Bijbel moet intensief bestudeerd worden, als leidraad naar een "geloof van het hart" in plaats van een "geloof van het hoofd". Hiervoor moeten naast de prediking in de kerk ook bijeenkomsten komen waarin de Bijbel aan de kerkleden wordt uitgelegd en onder leiding van een predikant worden besproken.
De leek moet meer bij de kerk betrokken worden, doordat het door Maarten Luther erkende "priesterschap van alle gelovigen" weer in ere wordt hersteld.
In theologische disputen moet de liefde zegevieren in plaats van het eigen gelijk. De waarheid volgt dan vanzelf.
De preek moet geen moeilijke vraagstukken bevatten, maar juist appelleren aan het eenvoudige geloof, zoals ook gebeurt in Johann Arndts Postille.
De Pia desideria maakte grote indruk. Uit de vele reacties bleek dat Spener de behoefte aan verandering goed had ingeschat. Het piëtisme ontwikkelde zich als stroming binnen de Lutherse Kerk.
Lood is een scheikundig element met symbool Pb en atoomnummer 82. Het is een donkergrijs hoofdgroepmetaal.
Lood wordt sinds 5000-4500 v.Chr. gebruikt omdat het wijdverspreid op aarde voorkomt en eenvoudig kan worden bewerkt. Alchemisten dachten dat lood het oudste metaal was en associeerden het met de planeet Saturnus. In het Romeinse Rijk werden loden pijpen gebruikt om water te transporteren die in sommige gevallen 2000 jaar later nog steeds in gebruik zijn.
In de jaren 1980-90 ontstond het besef dat lood schadelijk is voor het milieu met als gevolg dat het gebruik ervan aan banden werd gelegd. In autobrandstoffen werd lood vervangen door andere stoffen en loden pijpleidingen werden vervangen door pijpleidingen in kunststof, (verzinkt) staal of koper.
Lood is schadelijk voor het milieu, om die reden is het gebruik ervan teruggedrongen, maar het gebruik is in de bouw in Nederland (weer) toegestaan vanwege de recycleerbaarheid.
Omdat lood goede bescherming biedt tegen gammastraling worden loden omhulsels vaak gebruikt om radioactieve bronnen veilig te bewaren en als afscherming bij röntgenfoto's en radiotherapie.
In de elektronica als soldeerverbinding in een legering van bijvoorbeeld 60% lood, 38% tin en 2% zilver.
Laagalfalood straalt minder dan 0,02 alfadeeltjes per cm2 per uur uit. Het is meestal oud lood of lood uit bepaalde mijnen en zeer waardevol voor de computerchipindustrie.
Geplakt op gips of geperst hout, ook wel gipslood genaamd, als stralingwerend materiaal voor ruimten in ziekenhuizen, tandartspraktijken of dierenklinieken.
Bladlood is dun lood dat kan worden gebruikt als waterkering in muren en boven raamkozijnen. Het wordt vooral gebruikt in de buitenlucht, waar het vaak wordt blootgesteld aan temperatuurwisselingen. Het vindt ook toepassing als dakbedekking van historische gebouwen en eigentijdse architectuur.
De hoge buigzaamheid maakt lood geschikt om bij woningbouw kieren te dichten (loodslab). Van deze eigenschap werd ook gebruikgemaakt in ramen van glas in lood, waarbij het stukje glas in een loden vatting opgesloten zit en de loodstrippen aan elkaar gesoldeerd worden.
Ballastlood voor veel verschillende doeleinden, zoals hard lood en zacht lood dat gebruikt wordt door duikers. Ook lood onderaan gordijnen en in de kiel van schepen.
In benzine werd loodtetraethyl gebruikt om het octaangetal te verbeteren. In de EU is dat sinds 1999 verboden.
Lood werd toegepast in verf om het beter bestendig te maken tegen weersinvloeden. Sinds 1990 is dat in de EU verboden. Als pigment werden loodwit (loodoxide) en het oranjerode loodmenie veel toegepast.
Legeringen van lood met 1-20% tin en 2-30% antimoon werden vanaf midden 15e eeuw tot ver in de 20e eeuw gebruikt om loden letters te gieten en veel ander typografisch materiaal.
Lood werd van in de oudheid gebruikt voor leidingen vanwege de plooibaarheid en de vorstbestendigheid. Van daar komt ook de benaming loodgieter.
Lood is een zacht, buigzaam en kneedbaar donkerblauw-grijs metaal dat bij kamertemperatuur een slechte geleider van elektriciteit is. Het is zeer corrosiebestendig, zelfs tegen geconcentreerde oplossingen van zwavelzuur. Door lood te legeren met antimoon of andere metalen kan het harder worden gemaakt.
Bij 7,2 K wordt lood een supergeleider en IBM wilde het gebruiken voor een computer gebaseerd op de Josephson-junctie.
Lood is het zwaarste element dat stabiele isotopen heeft, hoewel bismut-209 door zijn zeer lange halveringstijd ook als stabiel kan worden beschouwd. Zwaardere elementen zoals uranium vervallen uiteindelijk naar lood. Een deel van het lood is dus ontstaan uit deze elementen volgens de uraniumreeks. Dit gegeven vormt de grondslag van de uranium-looddatering.
Ongebonden lood is vrij zeldzaam in de aardkorst. Veelal wordt het aangetroffen in ertsen die naast lood ook zink, zilver en koper bevatten. Het meest voorkomende loodhoudende mineraal is galena dat ruim 86% lood bevat. Andere mineralen die als loodbron worden gebruik zijn cerussiet en anglesiet. Een andere – steeds belangrijker wordende – bron van lood is de recycling van afgedankte loodhoudende materialen. De inzamelingsgraad van lood is 95%, hoogste onder alle non-ferro metalen.
Op aarde komen drie stabiele loodisotopen voor, één radioactieve isotoop met een dusdanig lange halveringstijd dat het ook als stabiel kan worden beschouwd en een aantal radioactieve isotopen met kortere halveringstijden.
Langdurige blootstelling aan lood en loodverbindingen kan hersenbeschadigingen veroorzaken en tot bijvoorbeeld dementie leiden. Loodcarbonaat werd in verf gebruikt maar ook als decoratie op behang. Schilfers met loodcarbonaat hebben een beetje zoete smaak. In de negentiende eeuw kwam het vaak voor dat kleine kinderen hierop kauwden, voor een zich ontwikkelend brein is de mentale schade zeer groot en blijvend. Om dezelfde redenen is het niet meer toegestaan lood te gebruiken voor drinkwaterleidingen of om drinkwaterleidingen te solderen.
Ulu Grosbard (Antwerpen, 9 januari 1929 – Manhattan, 19 maart 2012) was een Amerikaanse film- en theaterregisseur.
Ulu Grosbard werd op 9 januari 1929 geboren in het Belgische Antwerpen als Israel Grosbard, maar door zijn broer Jack werd hij Ulu genoemd. Antwerpen vormt het centrum van de diamantindustrie en de jonge Grosbard begon dan ook naar verluidt als diamantslijper. Tijdens de Tweede Wereldoorlog emigreerde zijn familie naar Havanna, alvorens in 1948 naar de Verenigde Staten te verhuizen.
Grosbard behaalde een Master of Arts aan de Universiteit van Chicago. Nadien studeerde hij nog één jaar aan de Yale Universiteit alvorens zich aan te sluiten bij het Amerikaans leger. In 1954 liet de Belg zich naturaliseren tot Amerikaan.
Gedurende jaren 60 was hij vooral actief in het theater. In New York City regisseerde hij zijn eerste producties, die vaak erg succesvol waren. In geen tijd groeide Grosbard uit tot een grote naam van het Broadway theatre. In 1964 werd hij genomineerd voor een Tony Award in de categorie Beste Regie. Hij had die nominatie te danken aan het toneelstuk The Subject Was Roses. Voorheen wonnen in die categorie grote namen als Elia Kazan, Mike Nichols en Joshua Logan. De schrijver van The Subject Was Roses won later de Pulitzerprijs voor zijn toneelstuk. Het zou uiteindelijk tot 1977 duren alvorens Grosbard nog eens genomineerd werd voor een Tony Award. Een jaar na z'n eerste nominatie trouwde hij met actrice Rose Gregorio.
In 1968 regisseerde hij de film The Subject Was Roses, gebaseerd op het gelijknamige toneelstuk. Voor die film kon hij net als destijds voor zijn theaterversie rekenen op de acteerkunsten van onder meer de jonge Martin Sheen en Jack Albertson. De film kreeg goede commentaren en leverde Albertson een Academy Award op. Het was niet Grosbards eerste ervaring met film. Eerder was hij ook al actief als second unit director van films als The Hustler (1961). Enkele jaren na Grosbards regiedebuut volgde zijn tweede filmproject: Who Is Harry Kellerman and Why Is He Saying Those Terrible Things About Me? (1971). Die film, met Dustin Hoffman in de hoofdrol, leverde actrice Barbara Harris een Oscarnominatie op. Method actor Hoffman en Grosbard konden het op de set goed met elkaar vinden en zouden later nog eens samenwerken.
Na voornamelijk het regisseren van toneelstukken keerde Grosbard in 1978 terug naar Hollywood. Dustin Hoffman was bezig aan zijn persoonlijk project Straight Time, dat hij zelf regisseerde. Na echter enkele dagen gaf hij de regie op. Hoffman gaf de fakkel door aan Grosbard, die de regie verder afwerkte. Een jaar eerder had Grosbard nog een Tony Award-nominatie ontvangen voor het toneelstuk American Buffalo, dat geschreven werd door de bekende scenarist David Mamet. Na twee filmprojecten met Dustin Hoffman volgde twee filmproducties met Robert De Niro. In 1980 regisseerde Grosbard True Confessions (1981), dat naast De Niro ook kon rekenen op Robert Duvall, die alom geprezen werd voor zijn vertolking. True Confessions was gebaseerd op de gelijknamige roman van John Gregory Dunne en lichtjes gebaseerd op de moord op Elizabeth Short.
Het romantische Falling in Love (1984) was Grosbards tweede samenwerking met De Niro. Verder bestond de cast uit bekende namen als Harvey Keitel en Meryl Streep. De film kende dezelfde problemen als True Confessions: een zwakke film die grotendeels werd rechtgehouden door de acteerprestaties. Grosbard gooide in Hollywood geen hoge ogen, hetgeen hij op Broadway des te meer deed.
In de jaren negentig verschenen nog twee films: Georgia (1995) en The Deep End of the Ocean (1999). Opmerkelijk was dat beide films gedragen werden door vrouwen. Georgia was een muziekdrama met Mare Winningham en Jennifer Jason Leigh in de hoofdrol, terwijl The Deep End of the Ocean voornamelijk steunde op de acteerprestatie van Michelle Pfeiffer. Die laatste film lanceerde tevens de carrière van de jonge Jonathan Jackson.
De Olympische Zomerspelen van de XXIIe Olympiade werden in 1980 gehouden in Moskou, Sovjet-Unie. De enige andere stad die zich kandidaat had gesteld voor het organiseren van deze spelen was Los Angeles. Door een door de Verenigde Staten geleide boycot deden slechts 80 landen mee, het laagste aantal sinds de spelen van 1956.
De beslissing om de Spelen aan Moskou toe te wijzen was door het Internationaal Olympisch Comité genomen in oktober 1974. Het was toen evident om de universaliteit van de Spelen te onderstrepen door ze aan een socialistisch land toe te wijzen. Moskou, dat al over veel sportinfrastructuur beschikte, paste perfect in dat plaatje.
Ondanks de boycot van enkele grote landen, waren de Spelen toch van een hoog niveau. In de atletiek werden bijvoorbeeld drie Europese en zes wereldrecords verbeterd.
Er waren twee boeiende duels tussen twee Britse halve-fondlopers, Sebastian Coe en Steve Ovett. Op de 800 meter wist Ovett te profiteren van Coes afwachtende houding en won. Coe nam wraak door de 1500 meter te winnen.
De drieëndertigjarige Ethiopiër Miruts Yifter, die vier jaar eerder niet in Montreal aanwezig was door de boycot van vele Afrikaanse landen, kon nu wel zijn meesterschap tonen door de 5000 en de 10.000 meter te winnen.
Het polsstokhoogspringen werd gewonnen door de Pool Władysław Kozakiewicz in een nieuw wereldrecord: 5,78 m. Voor het eerst werd het wereldrecord polsstokhoogspringen verbeterd op de Olympische Spelen.
De Sovjet gymnast Aleksandr Dityatin won een medaille in elk van de acht onderdelen die op het programma stonden, waaronder drie gouden medailles.
Teófilo Stevenson uit Cuba werd de eerste bokser die drie opeenvolgende olympische titels wist te verzamelen.
Het zwemmen leed enorm onder de afwezigheid van de Verenigde Staten. Toch wist de Sovjetatleet Vladimir Salnikov voor een onvergetelijke prestatie te zorgen. Hij zwom als eerste de 1500 meter in minder dan een kwartier: 14.58.27 en won het goud. Salnikov won ook nog goud op de 400 m vrije slag en de 4 x 200 m vrije slag.
Nadia Comăneci, de grote vedette van de Spelen in Montreal, was ondertussen volwassen geworden en ze was niet opgewassen tegen de nieuwe lichting turnsters. De Sovjet-Russische Elena Davydova won de individuele meerkamp. Toch verliet Comăneci de Spelen niet medailleloos; ze won nog twee gouden medailles: op de evenwichtsbalk en op de grond.
In het kanoën behaalde de Sovjet-atleet Vladimir Parfenovich driemaal goud: op de K1 (500 m), de K2 (500 m) en de K2 (1000 m).
Aan deze Spelen namen 81 landen deel. Liberia trok zich na de openingsceremonie terug waardoor er olympiërs uit 80 landen in actie kwamen.
Ondanks de brede boycot debuteerden zes landen op de Spelen: Angola, Botswana, Jordanië, Laos, Mozambique en de Seychellen. Cyprus nam voor het eerst aan de Zomerspelen deel nadat het eerder dat jaar op de Winterspelen actief was.
In de onderstaande lijst staat het nummer achter de deelnemende landen voor het aantal deelnemers dat namens dat land meedeed. De cursief gedrukte landen zijn de landen die tijdens de officiële onderdelen de olympische vlag voerden.
De Oostendenaar Robert Van de Walle, die eerder al Europees kampioen in de open klasse en vicewereldkampioen in de categorie -95 kilo was geworden, veroverde de olympische titel in de categorie -95 kg. De finale tegen de thuisspelende Sovjetrus Tengis Koeboeloeri was een moeilijke opgave. Van de Walle scoorde pas een koka op het einde van de kamp, maar die ene uithaal bleek voldoende te zijn voor goud. Het was de enige medaille die namens België werd behaald.Medailles
Gelet op het gedevalueerde deelnemersveld vielen de prestaties van het Nederlandse team over het algemeen tegen.
Verder was er brons bij het judo (Henk Numan) en het zwemmen (vrouwenestafette 4x100 meter vrije slag).Medailles
Er werden 631 medailles uitgereikt. Het IOC stelt officieel geen medailleklassement op, maar geeft desondanks een medailletabel ter informatie. In het klassement wordt eerst gekeken naar het aantal gouden medailles, vervolgens de zilveren medailles en tot slot de bronzen medailles.
In de volgende tabel staat de top-10 en het Belgische en Nederlandse resultaat. Het gastland heeft een blauwe achtergrond en het grootste aantal medailles in elke categorie is vetgedrukt.
Vanwege de inval van de Sovjet-Unie in Afghanistan in de laatste week van december 1979, stelde de Amerikaanse president Jimmy Carter een ultimatum aan de Russen: de Verenigde Staten zouden niet deelnemen aan de Spelen in Moskou als de Sovjet-troepen zich niet hadden teruggetrokken vóór 20 februari 1980. Dit ultimatum was geheel tegen de olympische gedachte, die voorschrijft dat sport en politiek strikt gescheiden moeten blijven. Op 21 maart werd de officiële boycot bekendgemaakt.
President Carter oefende druk uit op verschillende landen om het Amerikaanse voorbeeld te volgen. De regeringen van een aantal bevriende landen, zoals Groot-Brittannië en Australië, steunden de boycot maar lieten de keus om wel of niet af te reizen aan de individuele atleten. De Amerikaanse atleten kregen deze keuze niet, aangezien Carter dreigde het paspoort in te trekken van elke atleet die naar de Sovjet-Unie zou afreizen. Uiteindelijk zouden 65 landen de uitnodiging om deel te nemen aan de Spelen niet aanvaarden; 45 tot 50 deden dit waarschijnlijk in verband met de boycot. Onder de landen die ingingen op de boycot waren de Bondsrepubliek Duitsland, Japan, Canada, Noorwegen en China.
De meeste Europese landen gingen in op de uitnodiging onder één voorwaarde: ze wilden niet deelnemen aan het ritueel van de Spelen. Tijdens de openingsplechtigheid zou de ploeg achter de witte olympische vlag opstappen en bij een overwinning zou men niet het nationale volkslied spelen, maar wel de olympische hymne.
De Nederlandse regering onder leiding van Dries van Agt wilde dat Nederland zich aansloot bij de boycot. De Nederlandse sportbonden voelden daar echter niets voor. Zij vroegen zich af waarom de sport op moest draaien voor het falen van de internationale politiek. Om haar afkeuring duidelijk te maken over hetgeen gaande was in Afghanistan nam de Nederlandse delegatie geen deel aan de openingsplechtigheid.
Het hockeytoernooi en de paardensportevenementen waren als gevolg van de boycot zo verzwakt dat besloten werd geen Nederlandse afvaardiging te sturen.
Deze Spelen werden door 62 landen geboycot. Een groot aantal landen volgde de Amerikaanse boycot. Andere landen deden dit om eigen redenen. Iran, Mozambique, Qatar en Taiwan waren niet door het IOC uitgenodigd om aan de Spelen deel te nemen.
De aanslagen op 11 september 2001, naar de Amerikaanse datumnotatie (maand/dag) vaak aangeduid als 9/11 (Engels: nine eleven), omvatten een viertal terroristische aanslagen die op de ochtend van dinsdag 11 september 2001 door middel van gekaapte passagiersvliegtuigen in het noordoosten van de Verenigde Staten werden uitgevoerd. De Saoedi-Arabische multimiljonair Osama bin Laden en zijn terreurorganisatie Al Qaida worden voor deze aanslagen verantwoordelijk gehouden.
Op deze datum boorden zich twee vliegtuigen in de Twin Towers van het World Trade Center, gelegen op de zuidelijke punt van Manhattan in New York en een ander vliegtuig in het Pentagon, in de buurt van Washington D.C. Een vierde vliegtuig stortte neer in de buurt van Shanksville (Pennsylvania).
Alle vier de passagierstoestellen vlogen binnen het normale dienstrooster. Twee toestellen waren eigendom van American Airlines en twee van United Airlines.
De aanslagen werden volgens officiële rapporten uitgevoerd door negentien uit het Midden-Oosten (vooral uit Saoedi-Arabië) afkomstige leden van Al Qaida.
Deze terroristische aanslagen worden beschouwd als de grootste uit de geschiedenis. Bij de aanslagen kwamen bijna drieduizend mensen, afkomstig uit meer dan 90 landen, om het leven. Van nog 24 vermisten wordt aangenomen dat ze overleden zijn.
Om 8.46 uur plaatselijke tijd (14.46 uur in België en Nederland) op de ochtend van 11 september vloog het gekaapte passagierstoestel American Airlines-vlucht 11 de noordelijke WTC-toren op vrij grote hoogte binnen. Bij de inslag ontstond een grote explosie, waarna er in de toren brand ontstond. De tanks van het toestel zaten nog vol met kerosine; het was kort tevoren opgestegen van Logan International Airport in Boston, met als bestemming de westkust van de VS.
Bijna twintig minuten later, om 9.03 uur, boorde United Airlines-vlucht 175 zich iets lager in de zuidelijke toren, waardoor eveneens brand ontstond. Aanvankelijk bleven beide torens staan, wat degenen die zich in de verdiepingen onder de inslaggebieden bevonden nog enige gelegenheid bood om te vluchten. De zuidelijke toren stortte om 9.59 uur als eerste volledig in, de noordelijke toren volgde om 10.28 uur na 102 minuten gebrand te hebben. Hierbij is vrijwel iedereen die zich op dat moment nog in de torens bevond om het leven gekomen. Enkele mensen overleden daarnaast later aan longaandoeningen als gevolg van de gigantische hoeveelheid vrijgekomen stof. Rond 17.20 uur stortte ook een derde gebouw van het WTC compleet in. Dit werd toegeschreven aan branden in het gebouw en de schade die dit gebouw als gevolg van het instorten van de Twin Towers had opgelopen. Daarnaast raakten ook de WTC-gebouwen 3 t/m 6 zwaar beschadigd, de meeste hiervan moesten achteraf worden gesloopt.
Men schat dat er iets minder dan 1400 mensen in de noordelijke toren aanwezig waren op het moment dat deze instortte.
Onder de slachtoffers waren 348 brandweermannen en 62 politiemensen die direct na de inslagen te hulp waren geschoten. Vanwege de zeer dikke rook was het onmogelijk om te proberen met behulp van reddingshelikopters mensen van de daken van de torens te redden. Om aan de verbrandingsdood te ontsnappen lieten ten minste 200 mensen zich vanuit de torens naar beneden vallen. Van deze vallende mensen zijn verschillende foto- en video-opnames gemaakt waarvan er een bekend is geworden onder de naam The Falling Man.
Iets meer dan een half uur nadat vlucht 175 in de zuidelijke toren was gecrasht, om 9.37 uur, boorde een derde vliegtuig, American Airlines-vlucht 77, zich in het gebouw van het Amerikaanse ministerie van Defensie, het Pentagon, in Washington D.C.
Een vierde toestel van United Airlines, vluchtnummer 93, eveneens gekaapt, stortte die ochtend neer in een veld even buiten Pittsburg. Uit de transcriptie van opnames uit de cockpit valt volgens de FBI op te maken dat de passagiers hadden getracht het vliegtuig te heroveren – dankzij de mobiele telefoons wisten ze al wat er in New York was gebeurd en ze wisten dan ook dat ze niets te verliezen hadden. Een van de kapers zou toen de zelfmoordpiloot Ziad Jarrah geadviseerd hebben het vliegtuig te laten neerstorten. Aangenomen wordt dat dit heeft verhinderd dat het beoogde doel, wellicht het Capitool of het Witte Huis, werd bereikt.
Niemand van de inzittenden van de vier betrokken vliegtuigen, inclusief de kapers, overleefde de aanslagen. Van de 2977 personen die ten gevolge van de aanslagen omkwamen, heeft men er aanvankelijk slechts 1585 op basis van de gevonden menselijke resten kunnen identificeren. Van de in totaal 19.916 menselijke overblijfselen konden er 10.190 worden geïdentificeerd. Door toepassing van nieuwe technologieën worden sporadisch nog nieuwe identificaties verricht. Zo werd in september 2014 het enige Belgische slachtoffer geïdentificeerd. In augustus 2017, bijna 16 jaar na de aanslagen, werd er opnieuw een slachtoffer geïdentificeerd. De voorlopig laatste identificatie vond plaats in juli 2018. Hiermee staat de teller op 1.642 geïdentificeerde slachtoffers.De Twin Towers en het gebouw aan 7 World Trade Center van het WTC-complex werden geheel vernietigd, de officiële verklaring meldde dat de gebouwen waren ingestort door brand, enkele andere gebouwen werden vanwege de aanzienlijke schade later gesloopt. Ook een klein deel van het Pentagon raakte zwaar beschadigd.
In de Verenigde Staten heerste na de aanslagen lange tijd een gevoel van nationale rouw. Over de hele wereld maakten de aanslagen buitengewoon veel indruk. De media speelden hierbij een grote rol. De aanslag met het vliegtuig dat de zuidelijke toren binnenvloog, was zelfs direct op de televisie te zien. Later bleek dat twee camera's ook de eerste crash hadden vastgelegd. Verder had een webcam opnamen gemaakt van de nadering van het eerste vliegtuig en van de noordelijke toren vlak na de crash.
Osama bin Laden, naast Ayman al-Zawahiri een van de leiders van Al Qaida, wordt door de Amerikaanse en andere westerse overheden voor de aanslagen verantwoordelijk gehouden. Zijn belangrijkste medeorganisator was Khalid Sheikh Mohammed, die al gezocht werd wegens een aanslag op het World Trade Center in 1993.
Aanwijzingen in verschillende onderzoeken wezen al snel in de richting van Al Qaida. De identiteit van de kapers werd binnen enkele dagen achterhaald, ze hadden geen moeite gedaan die te verbergen. Ze hadden bijvoorbeeld met hun eigen creditcards tickets gekocht en met hun eigen paspoorten ingecheckt. Meerdere kapers bleken banden met Al Qaida te hebben. De vermeende hoofdkaper Mohammed Atta was bijvoorbeeld in Hamburg twee jaar lang een huisgenoot van Ramzi Binalshibh, een senior Al Qaida medewerker. Verder vond men onder andere een videocassette van Bin Laden samen met 2 van de kapers, waarin hij opriep tot steun voor de kapers. Op een andere video, opgenomen na de aanslagen, pochte hij dat de aanslagen 'beter' zouden zijn verlopen dan hij had gehoopt. Op 22 april 2005 zei de Marokkaanse Fransman Zacarias Moussaoui voor de rechtbank dat hij door Osama bin Laden was uitgekozen om het Witte Huis in te vliegen. Moussaoui werd op 3 mei 2006 tot levenslang veroordeeld wegens zijn betrokkenheid bij de aanslagen. Op 23 mei 2006 ontkende Osama bin Laden echter de betrokkenheid van Zacarias Moussaoui in een audioboodschap. De Duitse geheime dienst heeft geconcludeerd dat de Hamburg cel, bestaande uit 5 van de kapers, werd gefinancierd en geleid door Al-Qaeda. Osama bin Laden ontkende zelf aanvankelijk de betrokkenheid bij de aanslagen, maar in een videoboodschap die op 29 oktober 2004 door Al Jazeera is uitgezonden, claimde hij verantwoordelijkheid.
De VS vroegen aan Afghanistan (waar hij zich sinds 1996 ophield) om zijn uitlevering. In 1999 hadden de VN al een resolutie aangenomen waarin zijn uitlevering werd gevraagd, na aanslagen op Amerikaanse ambassades met 200 doden, en na 9/11 werd wederom een zelfde resolutie door de VN aangenomen. Na een ultimatum van de VS kwamen honderden Taliban-schriftgeleerden bijeen om te beraadslagen. Men verzocht Bin Laden Afghanistan te verlaten en wenste te onderhandelen met de VS. De VS gingen daar niet op in. Osama bin Laden liet weten alleen in een islamitisch land berecht te willen worden. Hij riep later per video op tot een jihad van alle moslims tegen "het zionisme en de kruistochten" en ook tegen de Verenigde Staten. Hij erkende in bedekte termen verantwoordelijk te zijn voor de aanslagen.
Er zijn vele onderzoeken verricht naar de verantwoordelijkheid voor deze terreurdaad, met name door Amerikaanse en andere inlichtingendiensten. Daarnaast zijn er talloze rapporten verschenen over omliggende zaken, zoals veiligheid op luchthavens en brandbestendigheid van wolkenkrabbers. Het belangrijkste rapport was het 9/11 Commission Report van het Amerikaanse Congres. Verder waren er onder andere een document van de Britse regering getiteld Responsibility for the terrorist atrocities in the United States, 11 September 2001. Dit document is met name gebaseerd op informatie van inlichtingendiensten en is dan ook niet bedoeld voor de eventuele juridische vervolging. De Duitse geheime dienst heeft de eerder genoemde "Hamburg cel" onderzocht en banden vastgesteld met Al-Qaeda. De Amerikaanse regering concludeerde op basis van deze onderzoeken dat Osama bin Laden en zijn terreurnetwerk voor de aanslagen verantwoordelijk waren.
Enige tientallen passagiers en stewardessen hebben tijdens de vluchten contact gemaakt met mensen op de grond, via mobiele telefoons en de boordtelefoon. Verder is van vlucht UA93 de cockpitvoicerecorder teruggevonden. Met behulp van deze informatie is meer bekend geworden over wat zich aan boord heeft afgespeeld. In elk van de vier gekaapte toestellen zaten vier à vijf kapers, slechts gewapend met messen; in totaal ging het om negentien kapers. Een onbekend aantal bemanningsleden werd neergestoken of gekneveld. De kapers maakten gebruik van stanleymessen, die toen in de VS nog niet verboden waren aan boord. Zo konden ze door de veiligheidscontroles komen.
Vermoedelijk was de kaper Mohammed Atta de leider van de operatie. Op 14 september 2001 kwam de FBI met een lijst van personen die geïdentificeerd waren als de kapers.
Vliegtuigkapingen komen al tientallen jaren voor en meestal dwingt de kaper de piloot naar een bepaalde bestemming te vliegen. Een dergelijke aanpak was op 9/11 niet mogelijk, de piloten werden overmeesterd en een van de kapers nam zelf de besturing over. In elk vliegtuig zat een kaper met enige vliegvaardigheid, een aantal van hen had vanaf het najaar van 2000 vlieglessen gevolgd.
Al het vliegverkeer boven het grondgebied van de Verenigde Staten werd binnen een uur op bevel van de Amerikaanse luchtvaartautoriteit stilgelegd. Wereldwijd raakte hierdoor het vliegverkeer ontregeld. Op Schiphol moest een geïmproviseerd onderkomen gevonden worden voor duizenden gestrande passagiers. De stillegging heeft drie dagen geduurd. Veel vliegtuigen die in het Amerikaanse luchtruim aanwezig waren moesten uitwijken naar Canada en zelfs Europa, wegens onvoldoende opstelruimte op de Amerikaanse luchthavens. Na drie dagen mochten buitenlandse passagiersvliegtuigen weer landen op Amerikaans grondgebied.De FBI begon een grootscheeps onderzoek naar de daders van de aanslagen, waarbij in totaal 7000 mensen werden ingezet. De Amerikaanse strijdkrachten werden in de hoogste staat van paraatheid gebracht. Amerikaanse ambassades, waaronder die in Den Haag en Brussel, werden na de aanslagen zeer streng beveiligd.
De Verenigde Staten beschouwden de aanvallen als een directe oorlogsverklaring aan de VS. De VS heeft daarop bij monde van president George W. Bush, minister van Buitenlandse Zaken Colin Powell en minister van Defensie Donald Rumsfeld de oorlog verklaard aan het terrorisme en deed daarbij een beroep op het NAVO-verdrag.
De totale schade van 9/11 is moeilijk te berekenen. De directe materiële schade wordt geschat op bijna 40 miljard dollar. Inclusief alle indirecte kosten lopen de schattingen op tot 2 biljoen dollar. In de stad New York gingen in de drie maanden na de aanslagen ruim 400.000 banen verloren, waarvan 70% in de financiële sector waar de stad sinds de jaren 70 sterk afhankelijk van was geworden.Beurskoersen zakten onmiddellijk na de aanslag fors in. Vooral luchtvaartmaatschappijen en aan het toerisme verwante bedrijven leden enorme verliezen. Economisch herstel na de reeds ingezette kleine recessie werd door dit alles bemoeilijkt.
De opening van de beurs van New York (NYSE) werd uitgesteld na de eerste vliegtuiginslag en na de tweede geannuleerd; de beurs werd pas op 17 september 2001 heropend. De beurzen deed er enkele maanden over om in de buurt van de oude niveaus te komen, afgeremd door de omvangrijke boekhoudschandalen bij Enron (eind 2001) en WorldCom (juni 2002).De financiële prioriteiten van de Amerikaanse regering werden verschoven. Een maand na de aanslag hadden 200.000 Amerikanen hun baan verloren, waarvan 100.000 in de vliegtuigindustrie. De regering-Bush presenteerde een belastingverlaging van 1,35 biljoen dollar op jaarbasis, terwijl de Federal Reserve onder Alan Greenspan een renteverlaging aankondigde om de geldhoeveelheid op peil te houden. Deze gaven de Amerikaanse economie een korte oppepper, maar veroorzaakten een huizenzeepbel die in 2007 knapte en het begin van de kredietcrisis inluidde.
11'09"01 September 11, Internationale film die op 11 manieren in 11 episodes de aanslagen belichtBovendien zijn er meerdere documentaires gemaakt die de complottheorieën behandelen.
World Trade Center (2001–heden), het nieuwe gebouwencomplex ter vervanging van het op 11 september 2001 verwoeste WTC
Het altaarstuk van San Zaccaria (Italiaans: Pala di San Zaccaria) is een schilderij van Giovanni Bellini uit 1505. Het geldt als een van de hoogtepunten in zijn oeuvre. Het bevindt zich nog altijd op zijn oorspronkelijke plaats in de San Zaccaria in Venetië.
De San Zaccaria is een kerk in het centrum van Venetië uit de negende eeuw. Aan het eind van de vijftiende eeuw werd de kerk in de stijl van de Renaissance herbouwd. Bellini's altaarstuk stamt uit die periode. Het heeft zijn originele omlijsting behouden, die de schilder perfect laat aansluiten bij de in perspectief weergegeven ruimte. Ook de belichting van links komt overeen met de werkelijke situatie in de kerk. Het bovenste deel van het schilderij is verloren gegaan toen Napoleon het werk liet overbrengen naar het Louvre.Dit altaarstuk, dat stamt uit de laatste periode van Bellini's loopbaan, laat de invloed zien die Giorgione, zijn voormalige leerling, in die tijd op hem uitoefende, vooral in het tonale kleurgebruik. De inspiratie voor het woeste landschap dat door openingen in de ruimte te zien is, deed Bellini op bij Alvise Vivarini.
Net als het altaarstuk van San Giobbe, waarmee het enige gelijkenis vertoont, is ook het werk in de San Zaccaria een voorbeeld van een sacra conversazione: een voorstelling waarbij een Madonna met kind met een aantal heiligen uit verschillende tijdsperiodes is samengebracht. Van links naar rechts zijn hier te zien: Petrus, Catharina van Alexandrië, Lucia van Syracuse en Hiëronymus van Stridon. Deze figuren zijn tamelijk formeel en sterk symmetrisch gepositioneerd. Van een echt gesprek lijkt overigens geen sprake te zijn; de heiligen maken een contemplatieve, in zich zelf gekeerde indruk. Aan de voet van de troon van de Madonna is een musicerende engel geschilderd, die de lira da braccio bespeelt, een voorloper van de viool. Naast de engel is een klein briefje te zien, waarop Bellini het schilderij gesigneerd en gedateerd heeft (IOANNE BELLINVS MCCCCCV). 
De figuren zijn geschilderd in een kapel met een apsis met een gouden mozaïek, waarvoor Bellini zich ongetwijfeld liet inspireren door de Basiliek van San Marco met zijn prachtige mozaïeken. Het ei dat boven Maria is te zien, is een symbool van de schepping, dat ook op de Brera Madonna van Piero della Francesca voorkomt. De lamp eronder lijkt sterk op een exemplaar op het Altaarstuk van San Zeno van Mantegna. Het gezicht op de troon van Maria zou een voorstelling van koning David kunnen zijn, maar ook van God de Vader of koning Salomo.
Het Militair Dienstteken (Duits:"Militärdienstzeichen" of "Militärdienstzeichen für Offiziere") was een onderscheiding van de Dubbelmonarchie Oostenrijk-Hongarije. Het Dienstteken werd op 15 september 1849 door Keizer Frans Jozef I van Oostenrijk ingesteld als onderscheiding voor langdurige trouwe dienst. Er waren verschillende kruisen voorgeschreven voor enerzijds de officieren en anderzijds de onderofficieren en soldaten. Alle kruisen werden aan een driehoekig lint op de linkerborst gedragen. Voor rokkostuums werden miniaturen gemaakt die aan een klein lintje of een kettinkje op de revers van een rokkostuum konden worden gedragen.
In het instellingsbesluit sprak de Keizer van "Offiziere des streitbaren Standes und die Mannschaft". Er hadden sinds 1807 al ovale of vijfhoekige "Tekens van Onderscheiding", op het uniform gedragen schildjes van messing, bestaan die de inschrift "VETERANIS" en de afbeelding van een trofee of lauwerkrans droegen. Wie na acht jaar bijtekende kreeg een ovaal schild. Wie na 16 jaar nogmaals bijtekende ontving een vijfhoekig schild. Deze schilden kwamen in 1849 te vervallen.
In de 19e eeuw werden in meerdere Europese staten voor het eerst onderscheidingen voor trouwe dienst uitgereikt. De legers van de 18e eeuw hadden nog uit huurlingen of geronselde mannen bestaan. Op de soldaten werd door de officieren en de burgerij diep neergekeken. In de 19e eeuw was de soldaat in de ogen van zijn medemensen een patriot, iemand die zijn land diende. Dat was een onderscheiding waard en in de 19e eeuw, de hoogconjunctuur van de orden en eretekens werden onderscheidingen meer dan ooit op prijs gesteld.
De staande legers maakten lange perioden van saaie vestingdienst of inkwartiering in een kazerne mee. Er waren lange perioden van vrede waarin de kansen op bevordering gering waren, temeer daar de officieren geen verplichte pensioenleeftijd kenden. Om de luitenants die jaar-in-jaar-uit op promotie hoopten enigszins tevreden te stellen kwamen de regeringen met onderscheidingen, In Nederland stelde Willem II der Nederlanden in 1844 om deze reden het nog steeds bestaande "Onderscheidingsteken voor Langdurige Dienst als officier in. In 1866 volgde het Nederlandse Onderscheidingsteken voor Langdurige, Eerlijke en Trouwe Dienst dat voor de onderofficieren bestemd was.
Oostenrijk koos met dit Militair Dienstteken voor één onderscheiding waarmee de trouwe dienst van officieren, onderofficieren én manschappen werd beloond. Het kruis van de Oostenrijkse officieren was veel kostbaarder en fraaier uitgevoerd dan die van hun ondergeschikten.
Van het kruis voor officieren (Duits: "Militärdienstzeichen für Offiziere") in leger en marine bestonden twee modellen. Het 2e model met de losse adelaar werd van 1890 tot 1918 uitgereikt.
Ie Klasse voor 50 dienstjaren was een bronzen "Tatzenkreuz" met een vergulde tweekoppige adelaar.Er bestaan kruisen der Ie Klasse van massief 14-karaats goud met als keur een vossenkop. Een bekende leverancier was Ordensjuvelier Kittner in Wenen die een stempel met de letters "KL" plaatste. Een dergelijk kruis weegt 20 gram.
Het Militair Dienstteken ("Miltärdienstzeichen") werd op 19 september 1849 ingesteld. Het kruis is eenvoudiger uitgevoerd dan dat van de officieren in het leger en de marine.
Deze in aanleg eenvoudig opgezette decoratie werd in de loop der jaren steeds weer gewijzigd. Kregen de eerste lichtingen hun kruis al na 8 jaar, later werd dat 12 jaar om vervolgens weer naar 6 jaar dienst te zakken. Kruisen voor zeer langdurige dienst werden na 16, 18 en 24 dienstjaren verleend maar na 1913 voldeden 20 dienstjaren voor het Militair Dienstteken der Ie Klasse. Hoewel ook de onderofficieren soms zeer vroeg in dienst traden en soms 50 jaar actieve dienst volmaakten werden er nooit Militair Diensttekens voor zo langdurige dienst ingesteld, al gebeurde dat bij de officieren van leger en marine in de loop der jaren wél. De instelling van de Oostenrijks-Hongaarse Dubbelmonarchie heeft geen gevolgen gehad voor deze onderscheiding die aan militairen uit alle delen van het uitgestrekte rijk van de Habsburgers werd uitgereikt.
Na het jaar 1867 werden Kruisen der Ie Klasse voor 12 dienstjaren en het Kruis der IIe Klasse voor 18 dienstjaren der onderofficieren en soldaten toegekend. De getallen "XII" en "XVIII" stonden binnen een eikenkrans.
Na 1869 werden Kruisen der Ie Klasse voor 12 dienstjaren en het Kruis der IIe Klasse voor 24 dienstjaren toegekend. Het kruis kreeg een opstaande rand en uiteraard droeg de IIe Klasse het getal "XXIV".
In 1890 werd de ongebruikelijke regel dat bij deze onderscheiding de IIe Klasse hoger is dan de Ie Klasse verlaten. Er kwamen officierskruisen der Ie, IIe en IIIe Klasse voor 50, 40 en 25 dienstjaren. De kruisen der Ie en IIe Klasse voor de lager geplaatste militairen werden als voorheen voor 24 en 12 jaren dienst verleend.
Het kruis voor 50 jaar dienst is van verguld brons en draagt als verhoging en verbinding met het lint een niet geëmailleerde verguld bronzen rudolfinische keizerskroon, de "huiskroon" van de Habsburgse dynastie. De randen op de armen zijn met zwart email geaccentueerd. Het kruis voor 40 dienstjaren draagt een centrale verguld bronzen adelaar en de adelaar op het kruis voor 25 dienstjaren is van zilver.
In 1911 werd het kruis der onderofficieren in drie nieuwe klassen verdeeld. Het ging om respectievelijk 24, 12 en 6 dienstjaren en het kruis met het getal "VI" werd de IIIe Klasse, Alleen het Kruis der Ie Klasse droeg nu een eikenkrans.
In 1913 werd besloten dat men het Kruis der IIe Klasse in het vervolg al na 35 in plaats van 40 dienstjaren zou ontvangen. De Ie Klasse voor onderofficieren en soldaten kreeg het getal "XX" op een zilveren, met eikenloof versierd schildje, de IIe Klasse kreeg het getal "X" en de IIIe Klasse behield het getal "VI", beiden op een eenvoudig bronzen schild.
Keizer Frans Jozef droeg aan het eind van zijn leven het Kruis der Ie Klasse met de kroon. Het kruis is niet van verguld brons maar van een zilverkleurig metaal. Hij had in 1898 zijn vijftigjarig jubileum gevierd. De oude Chef van de Generale Staf, Feldzeugmeister Generaal-Kolonel Friedrich von Beck-Rzikowsky had op 17 oktober 1906 een met briljanten versierd kruis der Ie Klasse ontvangen ter gelegenheid van zijn zestigjarig jubileum als officier in het Oostenrijkse, later in het Oostenrijks-Hongaarse leger.
In de antiquiteitenhandel zijn tal van kruisen voor onderofficieren aangeboden die niet overeenkomen met de voorgeschreven modellen van het Militair Dienstteken voor onderofficieren en soldaten. Veel kruisen dragen in plaats van het voorgeschreven onversierde ronde medaillon met een Romeins cijfer een cijfer op een zilveren schildje met een lauwerkrans als omlijsting.
Bronzen kruisen met omkranst zilveren medaillon en de getallen VIII en XVI. Deze moeten uit de periode 1849 - 1867 stammen.
Kruisen met het getal VI in brons zonder krans, brons met krans, brons met zilveren krans en zilverkleurig metaal met en zonder krans.Keizer Frans Jozef I van Oostenrijk droeg een afwijkend zilverkleurig kruis voor 50 jaar dienst als officier dat met zijn andere onderscheidingen in het Weense legermuseum wordt bewaard.
In 1898 werd een Eremedaille voor Veertig Jaar Trouwe Dienst ingesteld die militaire ambtenaren aan hetzelfde keizerlijk gele lint met de zware strepen mochten dragen als dat van de bij jubilea uitgereikte kruisen van de officieren en onderofficieren.
La Place is een keten van eetgelegenheden. Het heeft vestigingen in meer dan 80 Nederlandse plaatsen. Tevens heeft La Place vestigingen in Duitsland, Oostenrijk, Frankrijk, Spanje, de Verenigde Staten en Indonesië. Een deel wordt geëxploiteerd door franchisenemers. La Place is tevens een merknaam van drie restaurantformules en een winkelformule. La Place ontvangt jaarlijks vijftien miljoen gasten (peiljaar 2016). Supermarktketen Jumbo is sinds 2016 eigenaar van La Place.
Daarvoor was het 100% eigendom van V&D Group Holding B.V. La Place telde in 2015 meer dan 250 vestigingen, voornamelijk in Nederland en een vijftal daarbuiten. Op 31 december 2015 werden V&D Group Holding B.V., de warenhuisketen van V&D en restaurantketen La Place B.V. failliet verklaard. Er werkten indertijd ongeveer 5200 personen bij La Place B.V.
Een belangrijk deel van La Place B.V. werd verkocht aan de holding van Jumbo voor een doorstart, inclusief het hoofdkantoor, de merknaam en 61 "losse" vestigingen. Dit deel van La Place is sinds 15 februari 2016 ondergebracht in een nieuwe vennootschap: La Place Food B.V.
Begin 2017 nam La Place alle achttien filialen van de AC-restaurants over. In het najaar van 2017 opende La Place ook restaurants in Hudson's Bay warenhuizen.
La Place is begonnen als een keten van eetgelegenheden van de in Nederland gevestigde warenhuisketen V&D. De bedenker van het format en oprichter van La Place B.V. is Paul Bringmann. La Place werkt zonder een afgezonderde keuken en bereidt verse producten bij voorkeur met biologische ingrediënten. De keten werkt voor verswaren zonder voorraad en wordt dagelijks vers aangeleverd. Het concern tracht zo duurzaam mogelijk te werken door bijvoorbeeld de koffiedrab te laten hergebruiken voor de teelt van oesterzwammen.
La Place-restaurants waren te vinden in V&D-warenhuizen. Ze zijn er ook langs snelwegen en op andere plekken met een drukke verkeersstroom. Het zijn zogeheten selfservice restaurants, waar de klant iets uitkiest en ter plekke betaalt nog voordat hij gaat zitten. In tegenstelling met andere selfservice restaurants is de ruimte waar de producten als een markt zijn uitgestald waarin de gast zich vrijelijk kan bewegen tussen de buffetten.
Het eet- en drinkgedeelte is ingericht in verschillende stijlen, met stoelen, banken en lange leestafels. De restaurants hebben minimaal een vloeroppervlakte van 500 m².
La Place-cafés bevonden zich meestal op de begane grond van V&D-warenhuizen. Ze zijn een kleinere versie van de La Place-restaurants, met een vloeroppervlakte van 150 tot 300 m².
La Place Express werkt met een afhaalconcept. Klanten kunnen er sandwiches, vruchtensappen en koffie laten klaarmaken. De vestigingen zijn te vinden op plekken met een drukke verkeersstroom van voetgangers: winkelcentra, winkelstraten, vertrek- en aankomstplekken voor reizigers en stadspleinen. Eind 2015 was de vestiging op Schiphol het drukste. De vloeroppervlakte is 30 tot 150 m². De formule is bedoeld voor franchisers.
Er waren eind 2015 meer dan 250 vestigingen in Nederland, Duitsland (twee), Indonesië (twee) en in de Verenigde Staten (één). De vestiging op verzorgingsplaats Den Ruygen Hoek aan de A4 van Amsterdam naar Den Haag bevindt zich op het viaduct boven de snelweg, samen met nog een aantal andere restaurants.
Op 21 december 2015 nam horeca-exploitant HMSHost de drie La Place Express vestigingen op Nederlandse treinstations voor vijf jaar op franchisebasis over van de Nederlandse Spoorwegen. Ook het personeel ging van de NS over naar HMSHost. Het bedrijf gokte op een omzet van drie miljoen euro per jaar.
V&D Group Holding B.V. bestond uit V&D B.V. en La Place B.V. Op 31 december 2015 werden alle drie vennootschappen failliet verklaard. Sinds 2010 was de investeringsmaatschappij Sun Capital Partners via dochter Sun European Partners, LLP enig aandeelhouder van V&D Group Holding B.V.
Op 26 januari 2016 werd bekend dat Jumbo Groep Holding BV een belangrijk deel van La Place B.V. ging overnemen: het hoofdkantoor, de merknaam, de "losse" vestigingen en de inventaris van de restaurants in V&D-filialen. Jumbo betaalde in totaal 48 miljoen euro: 7 miljoen voor inventaris, 1 miljoen voor voorraad, 30 miljoen voor intellectueel eigendom en 10 miljoen voor goodwill.
omzet van La Place BV in 2014 bedroeg 230 miljoen euro, een stijging van 2,2% - ofwel 5 miljoen euro - tegenover een jaar eerder. La Place BV maakte in 2014 een winst van 4,7 miljoen euro. In de eerste elf maanden van 2015 was dat 1,4 miljoen euro.
Het eerste restaurant werd op 17 september 1987 geopend in het filiaal van V&D in Utrecht. La Place begon met het serveren van "Franse broodjes". Toen de concurrentie dat ook ging doen, werd overgestapt op focaccia. La Place serveerde al in de jaren tachtig verse sinaasappelsap, maar de meeste klanten geloofden dat niet. Daarop werd in het zicht van de kopers het sap geperst. Op die gebeurtenis is min of meer toevallig de formule gebaseerd om al het eten en drank in het zicht van de klant klaar te maken.De eerste Belgische vestiging werd geopend op 25 oktober 2007 in Antwerpen. In maart 2010 werd een tweede geopend in het nieuwe winkelcentrum K in Kortrijk. In maart 2014 werd deze weer gesloten.
Een aantal Nederlandse stationsrestauraties werd ook onder de naam La Place geëxploiteerd, als onderdeel van het toenmalige Servex (later NS Stations Retailbedrijf). Deze restaurants werden geen succes en gingen binnen enkele jaren weer dicht.
La Place was de eerste keten met het Beter Leven-kenmerk van de Nederlandse dierenbescherming.In september en november 2013 verschenen twee La Place-vestigingen in Duitsland. De eerste werd geopend in Zweibrücken en de tweede in Metzingen.Op 23 mei 2014 werd op Bali een nieuwe vestiging geopend. De vestiging bevindt zich op de Luchthaven Ngurah Rai. Op 1 juli 2014 werd een tweede vestiging geopend op dezelfde luchthaven.
Op 4 augustus 2014 werd een vestiging geopend in het kantoor van Google in New York. Er is plaats voor 1600 gasten. La Place werkt hier samen met Restaurant Associates, een cateringsbedrijf van Google. In 2015 werd besloten dat La Place een eigen collectie servies en kookgerei zou krijgen. Anno 2015 had La Place 55 vestigingen in V&D-warenhuizen. Daarnaast waren er vestigingen in winkelcentra, op treinstations, op luchthavens en langs snelwegen. La Place werd in 2015 bezocht door ruim 35 miljoen klanten.
Het filiaal in Antwerpen in het winkelcentrum Shopping Stadsfeestzaal werd op 2 januari 2016 definitief gesloten. Daarmee heeft La Place in België geen vestigingen meer.
Na de overname in 2016 van het failliete La Place door supermarktketen Jumbo was dit bedrijf in gesprek met de curatoren om ook (een deel van) de zestig "inpandige" vestigingen in de V&D-filialen over te nemen. Dit mislukte, maar uiteindelijk werden op 30 april 2016 de La Place Express en het La Place Bakkerij Café in het voormalige V&D-pand in Arnhem toch heropend. Hetzelfde gebeurde op 10 juni 2016 met het La Place Restaurant in het voormalige V&D-pand aan het Rokin in Amsterdam. Ook in Groningen werd het restaurant verbouwd en heropend. In 2016 bezochten zo'n vijftien miljoen klanten een van de La Place-filialen.
In januari 2017 werden alle achttien AC-restaurants overgenomen van GR8 Investments.In april 2017 opende La Place een vestiging in Graz, het eerste filiaal in Oostenrijk. Het werd gevestigd op de derde verdieping van een warenhuis in sportartikelen in het centrum van de historische binnenstad.In september 2017 werden filialen geopend in de Hudson's Bay vestigingen in Rotterdam, Den Haag, Maastricht, Leiden, Almere, Breda, Den Bosch, Tilburg en Zwolle.
La Place keerde terug in Heerlen en vestigde zich in warenhuis Berden. Ook werd de vestiging in het voormalige V&D-pand in Hellevoetsluis heropend.
De Broeders van Liefde (Latijn: Fratres Caritate) is een rooms-katholieke congregatie van pauselijk recht die op 28 december 1807 door kanunnik Petrus Jozef Triest (1760-1836) als de Hospitaalbroeders van de H. Vincentius gesticht werd, aanvankelijk om zorg te dragen voor een groep bejaarden in de Bijloke in Gent.
Vanaf 1815 legden de broeders zich toe op de zorg voor geesteszieken en werd dit in de loop der jaren hun hoofdactiviteit. De congregatie groeide uit tot een organisatie met vestigingen in 26 landen (België, Roemenië, Ierland, Verenigd Koninkrijk, Oekraïne, Italië, Indonesië, Japan, Filipijnen, India, Pakistan, Sri Lanka, Papoea-Nieuw-Guinea, Canada, Verenigde Staten, Peru, Brazilië, Congo-Kinshasa, Rwanda, Burundi, Zuid-Afrika, Tanzania, Ivoorkust, Kenia en Vietnam).
De patroonheilige van de congregatie is de H. Vincentius a Paulo. Haar hoofdzetel bevond zich tot in 1967 in Gent en werd dat jaar overgeplaatst naar Rome. Sinds 2000 is br. René Stockman de elfde Generale Overste.
Enkele mijlpalen in de geschiedenis van de congregatie van de Broeders van Liefde zijn de volgende stichtingen:
1992: stichting in Roemenië.Voor het interne leven van de Congregatie waren de volgende gebeurtenissen belangrijk:
Binnen de hiërarchie van de Congregatie is steeds een hoofdrol van leiding geven, initiatief nemen en stimuleren gespeeld door de generale overste. Dit waren opeenvolgend:
De congregatie is internationaal opgedeeld in vier provincies, die elk een aantal regio's tellen, waarbinnen de werking is georganiseerd. Het hoofdbestuur resideert in Rome, waar het in de gebouwen van de congregatie ook gastvrijheid verleent aan het Belgisch College te Rome.
De Belgische, Sint-Vincentiusregio bevat naast België ook Roemenië en Oekraïne. In deze regio wonen en werken ongeveer 200 broeders. De regio is actief op congregationeel (kerk) en apostolaatsvlak (wereld).
In België zijn de Broeders van Liefde op congregationeel vlak actief in kleine leefgemeenschappen en proberen hun spiritualiteit te beleven in onderlinge liefde en in liefde voor God en voor hun medemens. De meeste van het dertigtal kloosters zijn verbonden aan een school, een psychiatrisch of orthopedagogisch centrum of een ander initiatief. De broeders hebben er veelal een taak als verantwoordelijke, medewerker of vrijwilliger.
sector verzorgingsinstellingen: dit zijn instellingen die zich met geestelijke gezondheidszorg bezighouden, bijvoorbeeld psychiatrische ziekenhuizen, initiatieven voor beschut wonen en centra voor geestelijke gezondheidszorg evenals rustoorden. De Broeders van Liefde baten veertien psychiatrische ziekenhuizen uit. In 2007 werd naar schatting zestig procent van de 3.500 psychiatrische bedden in Vlaanderen door hen beheerd,
sector welzijn: dit zijn instellingen die zich met orthopedagogische zorg bezighouden, bijvoorbeeld een orthopedagogisch centrum, en initiatieven die zich met kinderopvang bezighouden,
sector onderwijs: dit zijn instellingen die zich met kleuter-, lager, secundair, niet-universitair hoger en buitengewoon onderwijs bezighouden.Deze activiteiten worden georganiseerd vanuit Provincialaat der Broeders van Liefde vzw en Œuvres des Frères de la Charité a.s.b.l.
Verder besteden de Broeders van Liefde ook grote aandacht aan nieuwe noden in de samenleving en wil een antwoord bieden voor nieuwe noodsituaties.
een tehuis voor aidspatiënten: Huize Effeta in RonseOok zijn er nog een reeks kleinschalige opvang- en begeleidingsinitiatieven voor specifieke doelgroepen, bijvoorbeeld in het:
Bloemenstad VZW en 't Leebeekje VZW.Ook wordt aan vorming, onderzoek en onderwijs veel aandacht besteed door de Broeders van Liefde, en dit in samenwerking met universitaire instellingen in binnen- en buitenland, bijvoorbeeld:
International Institute Canon Triest vzw.De Broeders van Liefde leven en werken vanuit een eigen en specifieke spiritualiteit en proberen een antwoord te geven op actuele noden. Het kind, de jongere of de volwassene die opvoeding en zorg nodig heeft, staat altijd centraal.
Het bedrijfsblad van de Broeders van Liefde in Vlaanderen heet Dichtbij. In Wallonië heet dit Approches.
De Broeders van Liefde zijn sinds 1894 actief in Nederland. Het domein 'De Heihoef' in Stratum werd toen gekocht van de paters Redemptoristen, waar een pensionaat werd geopend dat sinds 1898 'Eikenburg' heet. Vervolgens werd in 1907 een psychiatrische inrichting te Venray begonnen die later is opgegaan in de ggz-instelling Vincent van Gogh. In 1914 openden zij een soortgelijke instelling Sint Bavo te Noordwijkerhout.
Vanaf 1924 werden scholen opgericht in Tilburg, Kaatsheuvel, Roermond, Nijmegen, Den Haag en Etten-Leur.
In 1934 werd Nederland een zelfstandige provincie die los van België kwam te staan. In 1949 werden de
Hoewel de Broeders van Liefde in oorsprong geen missionerende congregatie waren, werd in 1911 toch een traditie ingeluid door vijf broeders naar het toenmalige Belgisch-Kongo te sturen, meer bepaald naar Lusambo. Naderhand gingen ze eveneens naar Rwanda en Burundi, en vanaf 1928 naar Transvaal in Zuid-Afrika.
In 1929 trokken enkele broeders, voornamelijk Nederlanders, naar Indonesië, en in 1936 naar India, waar ze gedurende een tiental jaren actief waren.
In 1967 werd de ngo Caritate Aegrorum Servi (Caraes) vzw opgericht, met als doel de Belgische initiatieven van de Broeders van Liefde in de ontwikkelingslanden te ondersteunen. Het eerste concrete doel was hulp te bieden in het psychiatrische ziekenhuis te Ndera in Rwanda.
Er kwam weldra vraag om ook andere initiatieven te ondersteunen. Het werken met een gestructureerde vzw (ngo) voor ontwikkelingssamenwerking (met erkenning vanwege de Belgische overheid sinds 1978) bleek immers een werkbare formule. De activiteiten werden met de jaren geografisch uitgebreid tot 16 landen:
Azië: Filipijnen, India, Indonesië, Mongolië, Pakistan, Papoea Nieuw-Guinea, Vietnam.De projecten van Caraes worden gefinancierd door eigen middelen (giften), aangevuld met overheidssubsidies. In België kwamen die van deDirectie Generaal voor Ontwikkelingssamenwerking van de federale overheid (DGOS), de Vlaamse Gemeenschap, provinciale en gemeentelijke overheden. ER wordt ook samengewerkt met andere organisaties, zoals Memisa, DMOS, Protos, Alians, Foncaba, Handicap International, Caritas Internationalis, RET, Volens, CBM, Misereor en vele andere… In België ondersteunt Caraes het Platform Handicap en Ontwikkelingssamenwerking en is het lid van de Vlaamse ngo-koepel Coprogram.
Doorheen de jaren evolueerde de werking van louter materiële en financiële hulp naar uitbreiding met het ter beschikking stellen van personen (vrijwilligers en coöperanten). De klemtoon kwam te liggen op vorming en opleiding van lokale medewerkers, die de toekomst zijn voor de lokale hulpverlening.
Caraes ondersteunt aldus de drie hoofddomeinen waarin de Broeders van Liefde deskundig zijn: onderwijs en opleiding, orthopedagogische zorg en geestelijke gezondheidszorg.
Sinds 1996 hebben de Broeders van Liefde consultatieve status bij de Economische en Sociale Raad van de Verenigde Naties. Ze gebruiken deze status om in dialoog te treden met de wereldwijde gemeenschap o.a. omtrent het lenigen van de materiële, spirituele en psychologische noden van kansarmen.
In hun communicatie met de structuren van de Verenigde Naties vragen de Broeders van Liefde aandacht voor de zorg voor verworpen, uitgestoten of ondergewaardeerde mensen: vluchtelingen, straatkinderen, personen met een mentale of andere handicap, laaggeschoolden, enz.
In 2011 werd een tweede psychiatrisch centrum gebouwd in Gitega, de tweede grootste stad van het land. De Belgische overheid (DGD) financierde een groot deel van het nieuwe gebouw via Caraes. Een kleine hospitalisatie-eenheid voor 16 patiënten werd in gebruik genomen.
In december 2011 sloten de abdij van Averbode en de Broeders van Liefde een samenwerkingsakkoord voor de ontwikkeling van geestelijke gezondheidszorg in India, meer bepaald voor de psychiatrische zorgverlening in het rehabilitatiecentrum Shanthi Bhavan dat deel uitmaakt van de Shanti Charitable Society. Indische Broeders van Liefde namen de begeleiding op zich van de psychiatrische patiënten in Santhi Bhavan (Calicut), terwijl een Broeder van Liefde verantwoordelijk werd voor de training van medewerkers in de geestelijke gezondheidszorg in Ranchi, Karaikudi en Calicut.
Op vraag van de Ethiopische overheid, de Ethiopische Katholieke Kerk en de Ethiopische ngo National Initiative for Mental Health nam de Congregatie in december 2011 het management van het Gefersa Centrum over. Dit centrum, in de buurt van de hoofdstad gelegen, is vernieuwd en biedt plaats voor 200 patiënten. Het is het enige psychiatrische ziekenhuis in dit land met 85 miljoen inwoners, naast dat van Addis Abeba.
De Congregatie stelt zich tot doel van het Gefersacentrum een voorbeeldvoorziening te maken op het vlak van behandeling en genezing van de patiënten. Dezelfde voorbeeldfunctie wil bereikt worden wat betreft opleiding en onderzoek. Tevens wil het centrum als inspiratiebron fungeren voor gelijkaardige initiatieven in Ethiopië. In januari 2013 konden de patiënten hun intrek nemen in nieuwe gebouwen.
In 1998 onderzochten de Broeders van Liefde voor het eerst hoe zij in Tanzania een organisatie voor geestelijke gezondheidszorg konden oprichten. Men begon met een ambulante opvang van geesteszieken in Maendeleo, gevolgd door een opvang voor chronische geesteszieken in Marumba. Vervolgens werd besloten een nieuw centrum op te richten in Kasaka. Een domein van 40 ha werd door de lokale overheid afgestaan. De nieuwe gebouwen van het psychiatrisch centrum werden op 12 december 2012 ingehuldigd.
Begin 2017 werd door de organisatie van de psychiatrische instellingen van de Broeders van Liefde, voorgezeten door Raf De Rycke, een visietekst geschreven waarin voortaan euthanasie, volgens de Belgische wetgeving, in hun instellingen tot de mogelijkheden behoorde, niet enkel voor terminaal zieke patiënten, maar ook voor mensen die gebukt gingen onder ernstig psychisch lijden. Ze kwamen hiermee naar buiten op het tijdstip dat de generale overste van de congregatie, broeder René Stockman, een diametraal tegengestelde overtuiging had uitgedrukt in het boekje (geschreven samen met de psychiaters Marc Calmeyn en Marc Eneman en filosoof Herman De Dijn) Euthanasie bij psychisch lijden. Het hellend vlak dat overslaat? (Fracaritareeks, nr. 9, Uitg. Garant).
Als reactie lieten de Belgische bisschoppen een afkeurende stem horen over de visietekst in kwestie en riepen ze op tot "grote terughoudenheid en volgehouden dialoog" betreffende euthanasie bij ondraaglijk psychisch lijden.
Op 8 augustus 2017 liet het weekblad Tertio weten dat het Vaticaan dreigde met zware sancties tegen de Belgische provincie van de Broeders van Liefde. Na onderzoek had het Vaticaan vastgesteld dat de gemelde praktijken ingingen tegen de katholieke leer. De Belgische tak van de congregatie werd verzocht om binnen de maand schriftelijk te bevestigen dat ze zich aan de katholieke leer ter zake wilde houden. Deze maatregel diende te worden opgevolgd, op gevaar van kerkelijke sancties. De organisatie, o.l.v. van Raf De Rycke, moet daarbij ook de gepubliceerde visietekst herzien, in overeenstemming met de kerkelijke visie op het respect voor het leven. Indien dit niet het geval is, kunnen zij de erkenning als katholieke instelling verliezen.Eind september 2018 greep de generaal-overste van de Broeders van Liefde in Rome, René Stockman, in in het aanslepend conflict. Hij beschuldigde enkele medebroeders van verduistering van meer dan een miljoen euro van de Broeders van Liefde. De Belgische Broeders van Liefde zouden een private stichting hebben opgericht en het geld daarnaar hebben overgebracht uit vrees dat Stockman ze zou laten excommuniceren. Stockman dagvaardde daarop de betrokken medebroeders voor de burgerlijke rechtbank van Gent. Begin oktober 2018 besliste Stockman daarbovenop twee Vlaamse broeders met de hoogste functie in België en Europa niet te herbenoemen na een ambtstermijn van zes jaar. Voorzitter van de psychiatrische instellingen Raf De Rycke (zelf geen Broeder van Liefde), reageerde "geschokt en verontwaardigd op de respectloze behandeling van broeders die zich levenslang hebben ingezet".
René STOCKMAN (i.s.m. Andries VAN DEN ABEELE), Liefde in actie. Tweehonderd jaar Broeders van Liefde, Davidsfonds, Leuven, 2007.
René STOCKMAN, Vreugde in Gefersa en 12-12-12 in Kasaka, in: Deus Caritas Est, februari 2013, blz. 42-43 en 25-26.
Étienne de La Boétie (modern-Franse uitspraak: etjɛn də la bwa’ti, bɔe’ti) (Sarlat, 1 november 1530 – Germignan, gemeente Le Taillan-Médoc, 18 augustus 1563) was een Franse rechter, schrijver, politiek filosoof en een vriend van de filosoof Montaigne. Hij was de auteur van het Vertoog over de vrijwillige onderdanigheid (Discours de la servitude volontaire).
De vader van Étienne de La Boétie was de persoonlijke adjudant van de baljuw van de Périgord. Hij kwam uit een familie van gezagsdragers. Zijn omgeving bestond voornamelijk uit welgestelde en ontwikkelde mensen.
Er is maar weinig bekend over het grootste gedeelte van het leven van La Boétie, over zijn jeugd, opleiding en de eerste jaren van zijn overheidsambt. Het is wel zeker dat La Boétie nog heel jong was toen zijn vader overleed. Daarna werd hij opgevoed door zijn oom Estienne, die veel zorg besteedt aan de opvoeding van zijn neefje. Hij is voor hem een tweede vader, waarover Étienne later schrijft 'dat hij aan hem zijn benoeming dankt en alles wat hij is en kan zijn.'
Veel schrijvers beweren dat La Boétie het gymnasium bezocht aan het Collège de Guyenne in Bordeaux. De historicus van die instelling is onder de leerlingen echter de naam La Boétie nooit tegengekomen. Tegen het eind van zijn schooltijd ontwikkelde La Boétie een liefde voor de klassieke letteren, waar hij zich net als zijn veel van zijn tijdgenoten toe aangetrokken voelde. Voor zijn plezier schreef hij gedichten in het Frans, Latijn en Grieks. Hij maakte negenenvijftig liefdessonnetten en vertaalde later werken van Plutarchus, Virgilius en Ariosto.
Daarna schreef hij zich in voor de rechtenstudie aan de universiteit van Orléans. Bij het begin van zijn universitaire studie schreef de toen nog pas achttienjarige student zijn eerste werk, dat later het belangrijkste van al zijn geschriften zou worden, het beroemde Discours de la Servitude Volontaire ou Contr’un, 'Vertoog over de onderdanigheid of tegen Eén'.
Dankzij de goede naam die La Boétie tijdens zijn studie had verworven werd hij in januari 1553, ruim twee jaar voor de wettelijk toegestane leeftijd van 25 jaar, toegelaten tot het parlement van Bordeaux, in de functie van raadgever. Op 13 december van datzelfde jaar maakte hij promotie tot raadsheer. Vanaf 1560 moest La Boétie op last van Michel de l'Hospital als bemiddelaar optreden bij verschillende onderhandelingen die tot doel hadden om vrede tot stand te brengen tussen de katholieken en protestanten, die in een godsdienstoorlog waren verwikkeld. Inmiddels was La Boétie gehuwd met Marguerite de Carle, die eerder getrouwd was geweest met Thomas, de overleden broer van Michel de Montaigne. Zij kwam uit een aanzienlijke familie en was moeder van twee kinderen.
Het Vertoog over de vrijwillige onderdanigheid is een aanklacht tegen de tirannie, die verrast door zijn eruditie en diepgang, hoewel het is geschreven door een jongeman van nauwelijks 18 jaar. De filosoof Michel de Montaigne ging op zoek naar de schrijver en maakte kennis met hem. Uit de ontmoeting met La Boétie ontstond een vriendschap die zou duren tot het overlijden van de laatste.
Montaigne geeft op een fraaie manier blijk van hun vriendschap in "De l’Amitié", hoofdstuk 27 van boek 1 van zijn Essais. Nadat hij lang heeft uitgeweid over de vraag wat die vriendschap was die hem met La Boétie verbond, eindigt hij met de woorden: Overigens wat wij doorgaans vrienden en vriendschappen noemen, zijn slechts kennissen en vertrouwelijkheden, die toevallig of met opzet zijn aangegaan en door middel waarvan onze zielen zich met elkaar onderhouden. Maar in de vriendschap waarover ik spreek, vermengen zij zich en smelten samen tot een geheel, een zo’n omvattend geheel, dat zij uitgewist worden en er geen zweem overblijft van hetgeen waardoor zij aanvankelijk met elkaar werden verbonden. Als men bij mij aandringt te vertellen waarom ik van hem hield, kan ik alleen maar zeggen: omdat hij hij was en ik ik.
Rond medio 1563 werd La Boétie opeens ernstig ziek: buikloop met hevige krampen. Het bleek dysenterie te zijn, die snel verergerde. Er heerste op dat moment in de Périgord pest en hongersnood. Montaigne veronderstelde dat zijn vriend besmet is geraakt.
Étienne de La Boétie probeerde terug te keren naar de Médoc, waar zijn vrouw een landgoed bezat, omdat hij hoopte dat de gezonde lucht van het platteland zijn genezing zou bevorderen, maar onderweg moest hij stoppen, omdat de pijnen heviger werden. Ter plaatse werd hij opgevangen door zijn collega uit het parlement van Bordeaux, Richard de Lestonnac, een zwager van Montaigne. Kort daarna overleed hij in Le Taillan-Médoc. Zich bewust van zijn ernstige toestand dicteerde Étienne de La Boétie nog zijn testament. Moedig en wijs streed hij zijn laatste strijd, tot het laatste moment. In een brief aan zijn vader beschreef Montaigne de bijzonderheden van de ziekte en het einde van zijn vriend. Hij beëindigde zijn brief met de woorden: 'op de 18e van de maand augustus 1563 heeft Étienne de La Boétie de geest gegeven. Hij was 32 jaar, 9 maanden en 17 dagen oud'.
Het Vertoog over de vrijwillige onderdanigheid werpt de vraag op over de rechtmatigheid van elk gezag over een volk en probeert te ontleden waarom mensen zich aan een heerser onderwerpen. Zijn tekst wordt geïllustreerd door talrijke voorbeelden, ontleend aan de Oudheid, die destijds gebruikelijk waren en die hem in staat stellen om, onder het mom van belezenheid, de politieke situatie van zijn eigen tijd te bekritiseren. Zijn manuscript werd gepubliceerd in 1576.
Het Vertoog plaatst de rechtmatigheid van gezagdragers, die La Boétie 'meester' of 'tiran' noemt, in een ander daglicht. Hoe een tiran zich ook opwerkt tot heerser (verkiezingen, geweld of erfopvolging), het is nooit zijn goede bestuur dat zijn overheersing kan verklaren en ervoor zorgt dat hij die kan handhaven. Voor La Boétie blijken gezagsdragers zich altijd te onderscheiden door hun onbekwaamheid. Meer dan de angst voor straf, is het op de eerste plaats de gewoonte van het volk om onderdanig te zijn, die de voortdurende overheersing door een meerdere verklaart. Op de tweede plaats zijn het ideologie en bijgeloof, de middelen waarmee alleen onwetenden overheerst kunnen worden. Het 'geheim van elke overheersing' is dus: de overheersten medeplichtig maken aan hun eigen overheersing. Daarom werpt de tiran zijn hovelingen kruimels toe. Terwijl het volk gedwongen wordt om te gehoorzamen, hoeven de hovelingen dat niet te doen. Zij moeten alleen aan de verlangens van de tiran voldoen. Op die manier zijn zij nog onvrijer dan het volk en kiezen dus zelf voor hun onderdanigheid. Zo ontstaat er een machtspiramide: de tiran overheerst vijf mensen, die dat op hun beurt met honderd andere doen, die vervolgens duizend mensen overheersen. Hoe minder de hovelingen zich met hart en ziel aan een tiran overleveren, hoe zwakker die piramide wordt. En zo raakt de tiran heel zijn verworven macht weer kwijt.
In deze zeer belangrijke politieke filosofische tekst, waar partijen van allerlei pluimage eeuwenlang gebruik van hebben gemaakt, stelt La Boétie het machtsevenwicht, dat onder bandieten ontstaat, omdat zij even sterk zijn en de basis vormt waarop zijn de buit van hun rooftochten verdelen, tegenover vriendschap, de enige voorwaarde voor een leven in vrijheid. Wat dat betreft leeft de tiran altijd in angst: omdat hij geen gelijken heeft, is iedereen bang voor hem en daarom loopt hij altijd de kans om vermoord te worden. Elias Canetti schetst een soortgelijk beeld van de 'paranoïde alleenheerser' in zijn hoofdwerk, Massa en macht (1960).
Ondanks het feit dat La Boétie door zijn functies altijd een trouwe dienaar van de openbare orde is geweest, wordt hij toch door veel mensen beschouwd als een intellectuele voorloper van het anarchisme en de burgerlijke ongehoorzaamheid.
Om de intenties te begrijpen die ertoe hebben geleid dat Étienne de La Boétie 'Het vertoog over de onderdanigheid of tegen Eén' heeft geschreven, moet worden gewezen op een drama dat rond 1548 plaatsvond. In 1539 probeerde de Franse koning Frans I de zoutbelasting te hervormen. Hij wilde belasting opleggen voor de bouw van zoutopslagplaatsen vlak bij de Spaanse grens. Als reactie op die poging braken opstanden uit. De eerste vond plaats in 1542 en daarna volgde de grootste in 1548 in Bordeaux. Opperbevelhebber Anne van Montmorency herstelde de orde op een meedogenloze manier. Volgens een verklaring van de schrijver Jacques-Auguste de Thou was La Boétie zo onder de indruk van de verschrikkingen en wreedheden die in Bordeaux werden bedreven, dat hij daarom het 'Vertoog over de onderdanigheid' schreef.
Veel mensen denken dat onderdanigheid wordt afgedwongen, maar die is geheel vrijwillig. Dat wil La Boétie in ieder geval in zijn 'Vertoog' laten zien. In feite raakt de vraag die wordt opgeworpen juist de kern van de politiek: 'waarom moeten wij gehoorzamen?' Doorgaans accepteert men het bestaan van een absolute macht als iets dat erbij hoort en vergeet om zich af te vragen waarom met daar aan zou moeten gehoorzamen. Iemand kan niet een volk onderwerpen, als dat volk zich niet eerst aan hem heeft onderworpen.
Hoewel geweld haar kenmerkende middel is, is dat niet voldoende om een staat te stichten. Het komt juist door de rechtmatigheid die de maatschappij haar toekent, dat er misdrijven worden gepleegd. De mens hoeft alleen maar niet meer onderdanig te willen zijn om vrijheid te verwerven. 'Wees vastberaden in het niet langer dienen, en jullie zijn vrij!' Wat dat betreft probeert La Boétie te begrijpen waarom de mens het verlangen heeft verloren om zijn vrijheid te herwinnen. Het 'Vertoog' is bedoeld om die onderwerping te verklaren.
La Boétie begint met het onderscheiden van drie soorten tirannen: 'de eerste regeren doordat ze door het volk zijn gekozen, de tweede door wapengeweld, de laatste door erfopvolging'. De eerste twee gedragen zich alsof zij zich in een veroverd land bevinden. Mensen die als koning worden geboren, zijn over het algemeen geen haar beter, omdat zij opgegroeid zijn aan de boezem van de tirannie. Het is de laatste soort waar La Boétie de meeste belangstelling voor heeft. Hoe komt het dat het volk blindelings een tiran blijft gehoorzamen? Dat komt doordat de mensen onder dwang hun vrijheid zijn kwijtgeraakt, maar het is even verbijsterend dat zij er niet voor vechten om die vrijheid te herwinnen.
De belangrijkste reden waarom mensen vrijwillig onderdanig zijn, is omdat zij nooit vrijheid hebben gekend en 'gewend zijn aan onderworpen zijn'. La Boétie verwoordt dat in zijn 'Vertoog' als volgt: 'Mensen die onder het juk zijn geboren, die in slavernij zijn gevoed en opgegroeid en niet vooruit kijken, stellen zich tevreden met te leven, zoals zij nu eenmaal zijn geboren en denken dat zij geen andere vermogens en rechten hebben, dan zij bij hun geboorte hebben aangetroffen; zij beschouwen de toestand waarin zij zijn geboren als hun echte natuur'.
De tweede reden is dat mensen onder tirannen 'laf en slap' worden. Onderworpen mensen missen vuur en strijdlust om het gevecht aan te gaan. Zij vechten niet meer voor een zaak, maar omdat ze moeten. Dat verlangen om te winnen is hun ontnomen. Tirannen proberen die lafheid te stimuleren en de mensen dom te houden met 'brood en spelen'. Deze alleenheersers gaan zelfs zover dat ze beweren dat ze bepaalde ziekten kunnen genezen: Hugo Capet, de eerste koning van Frankrijk, beweerde dat hij mensen van de klierkoorts (tuberculose) kon genezen.
De laatste reden is zonder twijfel de belangrijkste, want daardoor wordt ons de bron en het geheim van de overheersing onthuld, 'de pijlers en het fundament van elke tirannie'. De tiran wordt gesteund door een aantal getrouwen, die het hele land onder de duim houden. Die mensen worden aangesteld door de tiran om 'de handlangers van zijn wreedheden te zijn' of hebben zich gewoon aan de tiran opgedrongen om hem te manipuleren. Die getrouwen hebben op hun beurt weer anderen onder zich die hun gehoorzamen. Van die laatsten zijn dan ook weer andere mensen afhankelijk, die door hen een hoge positie hebben verkregen. Aan hen is het bestuur over de provincies toegekend of 'het beheer over de penningen'. Die penningen worden hen geschonken 'zodat zij hen, door middel van hun hebzucht of hun wreedheid, in hun macht houden en zodat zij dat in de praktijk brengen en verder zoveel kwaad aanrichten, dat zij zich alleen in de schaduw van hun meerderen kunnen handhaven en alleen maar dankzij hun bescherming boven wet en strafvervolging staan'.
De hele wereld is één enorme tirannie. De mensen die onder in de piramide zitten, de boeren en arbeiders, zijn in zekere zin 'vrij': zij voeren opdrachten van hun meerderen uit en doen de rest van hun tijd dingen die ze plezierig vinden. Maar 'is de nabijheid zoeken van een tiran soms iets anders dan zich van de vrijheid verwijderen en bij wijze van spreken, met twee handen de onderdanigheid naar zich toehalen en omarmen?' Met andere woorden, mensen die zich onder aan de ladder bevinden, zijn gelukkiger en in zekere zin 'vrijer', dan degenen die hen behandelen als 'dwangarbeiders of slaven'. 'Is dat nu een gelukkig leven? Is dat eigenlijk wel leven?', vraagt La Boétie zich af. Die gunstelingen hoeven maar te denken aan de mensen die, in de buurt van de tirannen, veel verworven hebben, want mensen die 'op zeker moment met bezittingen zijn overladen, hebben kort daarop dat bezit en hun leven verloren'.
Het is trouwens onmogelijk om vriendschap met een tiran te sluiten, want zo iemand staat en zal altijd onder hem blijven staan. 'Wat voor vriendschap kan men inderdaad verwachten van iemand, wiens hart zo is verhard dat hij een heel koninkrijk, dat hem alleen maar gehoorzaamt, toch haat en van iemand die, omdat hij niet weet lief te hebben, zichzelf verarmt en zijn eigen rijk vernietigt?' Tot besluit van zijn Vertoog neemt La Boétie zijn toevlucht tot een smeekbede. Hij bidt tot een 'goede en gulle God, dat hij daarboven, voor de tirannen en hun medeplichtigen, met opzet een heel bijzondere straf in petto heeft'.
'Er zijn drie soorten tirannen: de eerste regeren doordat ze door het volk zijn gekozen, de tweede door wapengeweld, de laatste door erfopvolging' (Discours de la servitude volontaire)
'Wees vastberaden in het niet langer onderdanig zijn en jullie zullen vrij zijn'. (Discours de la servitude volontaire)
'Om te zorgen dat mensen, voor zover het nog mensen zijn, zich laten onderwerpen, zijn er twee mogelijkheden: óf ze worden gedwongen, óf ze worden bedrogen'. (Discours de la servitude volontaire)
'Het lijdt geen twijfel dat de natuur ons leidt waarheen zij wil, ten goede of ten kwade, maar we moeten toegeven dat zij minder macht over ons heeft dan onze gewoonten'.
'Als de mens zich eraan went dat alles natuurlijk voor hem is, blijft er in zijn natuur alleen maar over dat hij eenvoudige en hem eigen dingen kiest'.
'Als ik denk aan die mensen, die de hielen van de tiran likken om munt te slaan uit zijn tirannie en de onderdanigheid van het volk, ben ik vaak evenzeer verbijsterd over hun kwaadaardigheid, als dat ik medelijden heb met hun dwaasheid'. (Discours de la servitude volontaire)
'Wij zijn niet alleen geboren in bezit van onze vrijheid, maar ook met de neiging om die te verdedigen'.
Day, Hem: Étienne de La Boétie. Aperçu sur sa Vie et sur son Œuvre, Paris – Bruxelles, Éd. Ensée & Action, 1954
Montaigne, Michel: De l'amitié, & Étienne de La Boétie: Vingt et neuf sonnets. Maastricht, Leiter-Nypels, 1926
Tetel, Marcel: Étienne de La Boétie. Sage révolutionnaire et poète périgourdin. Actes du Colloque International Duke University (26-28 mars 1999), Paris, Éd. Champion, 2004
Over de vertaling van 'servitude': in de Nederlandse vertalingen van het Discours wordt servitude vertaald met 'slavernij', terwijl de eerste betekenis in alle Frans-Nederlandse woordenboeken 'dienstbaarheid' luidt. Het Franse woord voor slavernij is 'esclavage' wat ook etymologisch overeenkomt met ons woord slavernij. Ook La Boétie gebruikt het woord vaak in een bredere betekenis. De kern van 'servitude' is dat mensen eerst gezag of macht aan iemand toekennen en zich daar vervolgens aan onderwerpen, dus onderdanig zijn. In wezen geldt dat voor alle verhoudingen tussen meerderen en minderen, in gezinnen, in religies, op scholen, kantoren, bedrijven, leger en politiek, overal waar de een de ander vertelt wat hij moet doen. Overal mensen die macht uitoefenen over andere mensen, die daar onderdanig aan zijn. Ongelijkheid wordt in stand gehouden door macht. Het probleem met het vertalen van servitude door slavernij, is dat de huidige machthebbers, ouders, bazen, clerus, politici, directeuren en de huidige slaven, kinderen, werknemers, gelovigen en burgers, niet zullen beseffen dat 'Het Vertoog over de Onderdanigheid' ook over hen gaat. Dat zou aan het Vertoog elke actualiteit ontnemen, terwijl die onmiskenbaar is. Daarom is de vertaling van 'servitude' door slavernij verwarrend en verhullend en lijkt 'onderdanigheid' zinniger.
De vrijwillige slavernij, vertaald door Hillegonda de Ligt, met een voorwoord door Bart de Ligt, uitgegeven bij Servire (Bevrijding Reeks No. 2), De Haag, 1933
De vrijwillige slavernij, vertaald door Ewald Vanvugt, met een voorwoord door Anton Constandse. Uitgeverij In de Knipscheer, 1980, ISBN 90 6265 070 8
Vertoog over de vrijwillige slavernij. Inleiding door dr. Jos Verhulst en nawoord van dr. Frank van Dun. Gratis te downloaden bij Lulu
The Politics of Obedience: The Discourse of Voluntary Servitude, De Ludwig von Mises Institute, Online Editie (PDF).
Rumours is het elfde studioalbum van de Brits/Amerikaanse rockband Fleetwood Mac. Het album werd in februari 1977 in Engeland uitgegeven. In Nederland kwam het album op 26 februari van dat jaar in de winkels te liggen en stond het vervolgens tien weken bovenaan de albumlijst. Van dit album kwamen de bekende hits: “Go Your Own Way”, “Don’t Stop”, “Dreams” en “You Make Loving Fun”. “The Chain” werd vooral bekend als achtergrondmuziek in sportprogramma’s van de BBC. Het is het eerste album (uitgezonderd verzamelalbums) waarvan zes nummers (de zojuist genoemde plus “Songbird”) de Top 2000 haalden. In 2018 verbeterde Coldplay dit record door met zeven nummers van het album "A Rush of Blood to the Head" de lijst te halen.
In 2013 kwam de “Rumours - 35th Anniversary Deluxe Edition Box” uit. Deze stond 7 weken in de lijst, met een 7e plaats als hoogste notering.
Sohn Kee-chung (Sinŭiju, 29 augustus 1912 – Seoel, 15 november 2002) was een Koreaanse atleet, die als eerste Koreaan de olympische marathon won op de Olympische Spelen van 1936 in Berlijn. Tussen 1933 en 1936 liep Kee-chung dertien marathons, waarvan hij er tien won. Hij verbeterde op 3 november 1935 het wereldrecord en bracht dit naar een tijd van 2:26.42. Dit record hield tien jaar stand, totdat zijn leerling Suh Yun-bok in 1947 de marathon van Boston won in een nieuwe wereldrecordtijd.
Zijn persoonlijke record was eigenlijk sneller, getuige zijn tijd van 2:25.14 op een parcours dat 520 meter te lang was (omgerekend 2:23.28 over 42,195 km). Ook liep hij 2:24.51 op een wedstrijd die mogelijk te kort was.
Sohn Kee-chung werd op 29 augustus 1912 geboren in de stad Sinŭiju, die toentertijd onder de Japanse overheersing viel en thans deel uitmaakt van Noord-Korea. Hij zat op de middelbare school in Yangjeong en de Meiji-universiteit in Japan, waaraan hij in 1940 afstudeerde.
Op de Olympische Spelen van Berlijn in 1936 vertegenwoordigde hij Japan op de marathon. Zijn inschrijving voor dit nummer was uitzonderlijk. Niet alleen omdat hij als Japans vertegenwoordiger onder de naam Son Kitei was ingeschreven, maar vooral vanwege zijn jeugdige leeftijd. De heersende opvatting in die tijd was namelijk, dat jongere atleten meer geschikt waren voor de explosieve nummers en men meer uithoudingsvermogen kreeg, naarmate men ouder werd. In zijn verslag van de olympische marathon beschreef de Franse journalist Jacques Goddet zijn waarnemingen als volgt: "Jong en welopgevoed als hij is, is hij geen doorsnee marathonloper. Des te beter. Son verscheen fris en monter in de Marathonpoort, als een 5000-meterloper, en leek hoegenaamd niet op de dorpswandelaars met wie huismoeders vaak zo'n medelijden hebben... Het laatste rechte eind liep hij in stijl; tegen ieders verwachting in viel hij niet flauw en verzwakte zelfs niet. Hij ging even zitten om met een ietwat overdreven voorkomendheid de mensen die op hem afkwamen een plezier te doen, maar vooral om zijn schoenen uit te trekken. Wat heerlijk om je schoenen te kunnen uitdoen! Je zou haast jaloers op hem worden dat hij tweeënhalf uur had gelopen om dat genot te kunnen proeven...""Hij draafde lichtvoetig weg voordat Ernest Harper, een Engelsman uit een ander tijdperk, ineenzeeg op de streep. Een andere 'Jap', Nam Sung-yong, en Finse atleten volgden, zonder van buitengewone vermoeidheid blijk te geven. De oude Engelsman, de enige vertegenwoordiger van een uitgestorven ras, die tweede werd omdat hij de enige Engelse uitdager was in zo'n belangrijke race, was ingestort en lag nu languit op het gras met een deken over zich heen. Onze mening werd erdoor bevestigd."Sohn Kee-chung won de 42,195 km in 2:29.19,2 en verbeterde hiermee het olympisch record. Als prijs voor het winnen van de marathon kreeg hij een Griekse helm.
Naast voorzitter van de Koreaanse Sport Associatie werd Sohn Kee-chung trainer van een aantal bekende marathonlopers:
Suh Yun-bok, winnaar van de marathon van Boston in 1947, die het wereldrecord brak met een tijd van 2:25.39;
Hwang Young-cho, winnaar van de marathon op de Olympische Zomerspelen van Barcelona in 1992 en voor wie Sohn Kee-chung speciaal afreisde naar Barcelona.Op de Olympische Spelen van 1988 in Zuid-Korea kreeg hij de eer om tijdens de openingsceremonie in het stadion de olympische vlam te dragen.
Hij schreef een autobiografisch boek getiteld My Motherland and Marathon. Sohn Kee-chung stierf 's nachts op 15 november 2002 op 90-jarige leeftijd aan longontsteking en werd begraven op de Nationale Begraafplaats van Daejeon. Hierna werd een park genaamd Sohn Kee-jung Memorial Park, opgericht.
Deze oude Griekse helm kreeg Sohn als prijs wegens het winnen van de olympische marathon. Het is een helm in Korinthische stijl en de leeftijd wordt geschat tussen 700 voor Christus - 800 voor Christus. Men beweert dat deze helm door de Korinthiërs van Griekenland is gemaakt en dat de helm in Olympia werd gevonden. Het was de bedoeling deze prijs aan de winnaar van de marathon uit te reiken, maar omdat Sohn niet wist dat hij deze prijs zou krijgen, had hij het stadion al verlaten. Jaren later heeft men deze helm alsnog aan Sohn gegeven.
Hierna besloot het IOC, dat prijzen alleen nog uit medailles mochten bestaan. De helm stond vijftig jaar lang tentoongesteld in een museum in Berlijn. Met hulp van een Griekse krant werd de helm teruggegeven aan Sohn in 1986.
In 2006 werd een replica van deze helm aan de winnaars van de Sohn marathon gegeven op de 10 km, halve marathon en hele marathon.
Antiquorum habet was een bul, uitgevaardigd door paus Bonifatius VIII op 22 februari 1300, waarmee hij de eerste viering van een Heilig Jaar afkondigde. De titel van het document is ontleend aan de eerste twee woorden van de Latijnse tekst van de bul –in vertaling -:
Met het uitroepen van het Heilig Jaar, dat vanaf die periode iedere eeuwwisseling moest plaatsvinden, wilde Bonifatius VIII aansluiten bij de traditie en alle pelgrims die tijdens een Heilig Jaar de basilieken gewijd aan de apostelen Petrus en Paulus - de Sint-Pieter en Sint-Paulus buiten de Muren- bezochten een volledige aflaat verlenen. Hiermee werden van gelovigen die oprecht berouw toonden hun zonden vergeven.
Eenieder die zou twijfelen aan de betekenis van de bul moest, in de woorden van de paus, rekenen op de verontwaardiging van God zelf alsook die van de apostelen Petrus en Paulus.
Om in aanmerking te komen voor een volledige aflaat moesten pelgrims een minimaal aantal bezoeken gedurende het jaar 1300 brengen aan de in de bul genoemde basilieken: voor Romeinen werd het aantal vastgelegd op dertig, voor alle andere gelovigen op 15 bezoeken. Hierbij mochten bezoeken die vanaf de kerstperiode 1299 waren gemaakt worden meegeteld.
In een aanvullende bul van 1 maart 1300, Nuper per alias, werden door Bonifatius personen uitgesloten die door de paus beschouwd werden als vijanden van de kerk. Hiertoe behoorden de geëxcommuniceerde koning Frederik II van Sicilië en de onder interdict geplaatste bevolking van Sicilië, leden van de Colonna-familie alsook personen die handel dreven met de Saracenen.
Het eerste Heilig Jaar vond plaats in een periode waarin de positie van de kerk zwaar onder druk stond, en de suprematie van de paus door wereldlijke leiders betwist werd. Gedurende zijn pontificaat (1294-1303) ondervond Bonifatius VIII veel weerstand, vooral van de Franse koning Filips IV. Binnen Rome was het de Colonna-familie, onder aanvoering van twee kardinalen uit hun midden, die de legitimiteit van het pontificaat van Bonifatius VIII betwistte, voortkomend uit onder meer afgunst van de toenemende invloed van de Gaetani familie, de familie van de paus.
Critici menen, dat met het uitroepen van het Heilig Jaar waarmee de (spirituele) suprematie van de paus werd aangetoond, ook een andere meer profane overweging meespeelde: de uitputting van de schatkist van de Kerkelijke Staat. De vele conflicten, die met inzet van buitenlandse legers en huurlingen werden bestreden, in samenhang met de verminderde belastingen die door buitenlandse kerken –met name Frankrijk werden afgestaan aan Rome zouden Bonifatius aangezet hebben inkomsten via de pelgrims te genereren.
De festiviteiten rondom het Heilig Jaar werden door verschillende tijdgenoten van Bonifatius VIII vastgelegd. Daartoe behoorde ook Dante Alighieri, die in 1300 in Rome verbleef. De schrijver maakte melding van de grote aantallen pelgrims die de stad bezochten en de wijze waarop Rome de infrastructuur had aangepast om de grote toeloop te kunnen verwerken.
Door paus Clemens VI (1342-1352) werd het houden van een Heilig Jaar teruggebracht tot eens in de 50 jaar. Na veranderingen door de pausen Urbanus VI (eens in de 33 jaar) en Nicolaas V (weer eens in de 50 jaar), werd de cyclus voor de viering van een Heilig Jaar definitief door paus Paulus II vastgesteld op 25 jaar, verwoord in de bul Ineffabilis providentia. Naast deze vaste jaren werden in de loop der tijd ook bijzondere Heilige Jaren afgekondigd, onder meer in 1933 (1900 jaar na het overlijden van Jezus Christus).
De Latijnse tekst van de bul Antiquorum habet werd ter herinnering vastgelegd op een marmeren plaquette, die zich momenteel bevindt in het atrium van de Sint-Pietersbasiliek naast de Heilige Deur.
André Charles Gabriel Amellér (Arnaville, 2 januari 1912 – Parijs, 14 mei 1990) was een Frans componist, dirigent, muziekpedagoog en contrabassist. 
In een muzikale familie geboren, leerde hij op 7-jarige leeftijd de viool te bespelen. Hij studeerde aan het befaamde Conservatoire national supérieur de musique in Parijs in de vakken contrabas, orkestdirectie, harmonieleer, fuga, contrapunt, compositie en muziekgeschiedenis. 
In 1937 werd hij contrabassist in het Orchestre de l'Opéra de Paris en bleef nog 17 jaar in dit orkest. In 1953 werd hij in de hoofdstad van de regio Bourgondië (Bourgogne), Dijon, directeur van het Conservatoire National de Région. Hij heeft het muziekleven in Dijon en omgeving gestimuleerd. Hij was betrokken bij gedenkwaardige uitvoeringen met het Orchestre de la Société des Concerts du Conservatoire met grote gastdirigenten en solisten. 
1955 Alborada para la fiesta de las flores (Aubade pour la fête des fleurs) voor piano en orkest, op. 82
1957 A quoi rêvent les jeunes filles Ouverture - uit de toneelmuziek voor het stuk van Musset, opus 106
1957 A quoi rêvent les jeunes filles opus 106, uit de toneelmuziek voor het stuk van Alfred de Musset ter gelegenheid van zijn 100e sterfdag
1957 La Lance de Fingal opus 50, Drame lyrique in 1 akte en 3 scènes - libretto: Pélissane, naar Ossian (vertaald in het Duits)
1951 Cantate "Gloire et Honneur à Jeanne de France" opus 58, voor sopraan, gemengd 4-stemmig koor en orgel
1960 Sextuor à vent d'après Jean-Philippe Rameau opus 137, voor fluit, hobo, klarinet, fagot, hoorn et saxofoon
1965 Azuleros de Valencia opus 162, voor blaassextet (fluit, hobo, klarinet, hoorn, altsaxofoonin es, fagot)
1970 Largamente opus 186, voor 1 hoorn, 2 trompetten in c of bes, 2 trombones, 1 tuba of saxhoorn in bes
1972 Divertissement de Pyrame et Thisbé opus 192, ‘’Suite de danses’’ voor 2 fluiten, 2 hobo’s of violen, fagot of cello
1973 Trois entrées et postlude pour le théâtre de Molière opus 205, voor 2 hoorns, 2 trompetten, 2 trombones, 1 tuba, pauken en slagwerk
1982 Tyrehancries opus 292, fanfare voor 9 trompetten, 8 hoorns, 3 bastuba’s, 2 contrabastuba’s, pauken, kleine trom en bekkens
1982 Trois fanfares liturgiques opus 296, voor koperkwintet: 2 trompetten, 1 hoorn, 1 trombone, 1 tuba

Het Kasteel van Beauregard (Frans: Château de Beauregard) is een kasteel bij Cellettes in het departement Loir-et-Cher, in de Loire-streek in het midden in Frankrijk tien kilometer ten zuiden van Blois. Het is een van de kastelen van de Loire.
Opmerkelijk is La galerie des portraits, een zaal waarvan de vier muren behangen zijn met 327 portretten van historische figuren (Frans en internationaal) die hebben bijgedragen tot de geschiedenis van Frankrijk tussen 1328 en 1643.
In het park kan men er nog steeds de ruïnes bezoeken van een meer dan 500 jaar oude kapel. De in steen gegraveerde schelp, die symbool staat voor de pelgrims van Santiago de Compostella, en de strijdkreet van de kruisvaarders “ Dieu le Volt”- “God wil het “- zijn er nog steeds te bezichtigen.
Het oorspronkelijke landhuis werd gebouwd op het einde van de 15e eeuw door de familie Doulcet. Jean Doulcet was bewaarder van de schatkist van hertog Karel van Orléans. In 1495 verhief Louis van Orléans (later Lodewijk XII) de grond van Beauregard tot de heerlijkheid en werd bij edict de bouw van een duiventil mogelijk gemaakt.
De zoon van Jean Doulcet, François, was bewaarder van de schatkist van Lodewijk XII. Deze functie werd hem ontnomen nadat hij geld had afgetroggeld van de gemeente Couronne tijdens de veldtochten in Italië. Hij nam gedurende die periode ook Beauregard in beslag en integreerde het in het koninklijk domein.
Frans I schonk het kasteel in 1521 aan zijn oom René de Savoie. Hij had het tot dan enkel gebruikt als ontmoetingsplaats voor de jacht. De Savoie zelf stierf in 1525 bij de slag bij Pavia. Hij liet het domein na aan zijn weduwe.
In 1545 werd het Kasteel van Beauregard voor 2000 kronen opgekocht door Jean du Thier. Du Thier was staatssecretaris van Financiën onder Hendrik II en eveneens een groot humanist en beschermer van de dichters Joachim du Bellay en Pierre de Ronsard.
Jean du Thier was eigenlijk de echte bouwmeester van het kasteel. Hij nam het oude huis op in het nieuwe gebouw en zorgde voor de aanleg van de centrale zuilengang, die de twee bewoonde hoofdgebouwen met elkaar verbond. Wie de architect was, is tot op heden onbekend gebleven. Voor de versiering van het interieur deed Jean du Thier vanaf 1553 een beroep op een aantal buitenlandse kunstenaars die toen in dienst waren van koning Hendrik II. De schilder Niccolò dell'Abbate bracht fresco’s aan in de noordvleugel van het kasteel, die eerder (in de 16e eeuw) door een brand was verwoest.
De koninklijke houtsnijkunstenaar Francisque Scibec de Carpi beeldhouwde de lambrisering van de werkkamer, ‘le Cabinet des Grelots’. Aan de voet van de ramen van de zuidelijke vleugel legde Jean du Thier, strikt volgens de regels, een typische renaissancetuin aan. Hij zorgde eveneens voor een collectie zeldzame planten die voldeed aan de smaak van de eigenaar.
Het kasteel werd beschreven en getekend in het werk van Androuet du Cerceau, « Des plus excellents bâtiments de France Second Volume (1579) ».
In 1566 nam Florimond Robertet het Kasteel van Beauregard over. Na de dood van Jean du Thier in 1559 had Catharina de' Medici hem tot staatssecretaris van Financiën benoemd. Florimond Robertet veranderde niets aan het Kasteel van Beauregard omdat hij de handen vol had met de bouw van zijn eigen kasteel, het kasteel van Bury.
In 1617 verkochten de erfgenamen van Florimond Robertet het Kasteel van Beauregard aan Paul Ardier. Na 55 jaar dienst aan het hof van Hendrik III, Hendrik IV en Lodewijk XIII, besloot de nieuwe eigenaar afstand te doen van zijn functie aan het hof.
Paul Ardier was controleur-generaal van Oorlog en de grootbewaarder van de Schatkist. Ardier was reeds 72 jaar oud toen hij zich wijdde aan de verfraaiing van zijn nieuwe domein. Hij brak het oude woongedeelte af en liet rond de centrale galerij twee moderne, symmetrische vleugels optrekken. Ook gaf hij de bijgebouwen hun huidige vorm. De belangrijkste realisatie van Paul Ardier was echter de decoratie van de Galerie des Portraits, waaraan ook de twee volgende generaties zich hebben gewijd. Zijn zoon, eveneens Paul Ardier genaamd en de echtgenoot van zijn kleindochter, Gaspard de Fieubet volgden zijn werk op. Zoon Ardier was voorzitter van het Rekenhof en Gaspard kanselier van de koningin-moeder Anna Van Oostenrijk. Het land van Beauregard werd opgericht in burggraafschap door Lodewijk XIV.
In 1816 behoorde het domein van Beauregard niet langer tot het erfgoed van Ardier, omdat het verkocht werd aan de burggraaf van Préval.
De gravin van Sainte Aldegonde werd geboren als Adélaide-Joséphine de Bourlon de Chavagne. Als weduwe van de graaf van Castiglione volgde ze hem op in het kasteel.
Haar dochter, Marie-Valentine Joséphine (1820-1891), trouwde in het kasteel met Alexandre-Edmond de Talleyrand-Périgord op 8 oktober 1839. De man was de graaf van Dino en zoon van de graaf van Talleyrand. In 1840 werd Marie-Valentine Joséphine bij hertogelijk besluit minnares van de schatrijke Rus Anatole Demidoff, « prins van San Donato ». Anatole Demidoff was kortstondig de echtgenoot van Mathilde-Laetizia Bonaparte, dochter van prins Jérôme en nicht van Napoleon III.
In 1837 had Virginie de Sainte Aldegonde, hertogin van Mortemart, het kasteel van Meillant (Cher) geërfd van Henriette de Tourzel, hertogin van Charost. Vanaf 1842 liet zij dit kasteel restaureren.
In 1850 werd Jules, graaf van Cholet, de nieuwe eigenaar van het kasteel. Hij vertrouwde de verdere restauratie ervan toe aan Jules de la Morandière en in 1864 werd het als Historisch Monument gerangschikt door Prosper Mérimée. Het kasteel bleef in het bezit van zijn familie gedurende tweeënzestig jaar.
Sinds 1925 behoort het domein toe aan de familie de Gosselin waaruit de gravin van Cheyron du Pavillon afkomstig is. Vandaag de dag zet zij de restauratie van het kasteel en van de portrettengalerij verder.
Het centrale gebouw bestaat uit twee galerijverdiepingen: op de gelijkvloerse verdieping bevindt zich een overdekte zuilengang, die uit 7 booggewelven bestaat en op de eerste verdieping bevindt zich nog een overdekte gang. In de 16e eeuw werden de galerijen gebouwd om de twee woongebouwen te verbinden. In de zuidelijke hoek van het kasteel bevindt zich een vleugel die bestaat uit twee verdiepingen waarvan op het dak Italiaanse hoge en rechte schoorstenen lopen, die versierd zijn met leisteen. Je moet je aan de andere kant van het plein een andere vleugel voorstellen. Dat was waarschijnlijk het oorspronkelijke woongedeelte uit de 15e eeuw dat er door Jean du Thier aan toegevoegd werd tijdens de bouw van het kasteel. Deze vleugel, die zichtbaar is op de plannen van Androuet du Cerceau, werd vernield in de 17e eeuw om plaats te maken voor een moderner gebouw dat definitief verdween in de 19e eeuw. De achtergevel die uitgeeft op het park werd aangepast in de 19e eeuw: de kaatsbaan moest verdwijnen om het hoofdgebouw te kunnen uitbreiden. Hierdoor vormen de woonvleugels niet langer een bijbouw en is de achtergevel duidelijk veel groter.
Paul Ardier, die de eigenaar werd van Beauregard in 1617, verwezenlijkte zijn grote droom als historicus in de belangrijkste galerij van het kasteel. Hij vertelt aan de hand van 315 portretten de geschiedenis van Frankrijk.
Al zestig jaar en drie generaties lang wordt het kasteel in de familie doorgegeven om dit uitzonderlijke plekje te voltooien.
De gang op de bel-etage is 26 meter lang en 6 meter breed. De verzameling, die uitgestald staat over de gehele kamer, bevat 327 portretten die afgebeeld zijn op twaalf panelen en op drie verschillende hoogtes hangen.
Elk portret dat op doek geschilderd is meet gemiddeld 55 cm bij 45 cm. Met uitzondering van Hendrik IV van Frankrijk en Lodewijk XIII van Frankrijk zijn alle figuren afgebeeld vanaf hun middel. Het grote ruiterportret van Hendrik IV staat op de schoorsteen, die uit de 16e eeuw dateert.
De portretten van de 14 figuren die hem omringen zijn duidelijk kleiner dan de volledige verzameling.
Het aantal portretten hangt af van de functie van de koning waarmee ze verbonden zijn. Het bewind van Filips IV bijvoorbeeld telt zes portretten, dat van Karel VII 21 portretten en dat van Lodewijk XIII 40 portretten.
De data van hun regeerperiode, hun embleem en de lijfspreuken van de koningen zijn op het houtwerk geschilderd tussen de vloer en de portretten.
De eerste verzamelingen van historische portretten doken voor het eerst op in Italië in de 17e eeuw. Het humanisme zorgde voor een heropleving van de klassieke interesse in mannen die in de loop van de geschiedenis een dominante rol gespeeld hadden. Men was gefascineerd door het leven, de daden maar ook door de karaktertrekken van deze beroemde mensen, die men dan ook zo getrouw mogelijk probeerde weer te geven.
De beroemdste onder deze Italiaanse verzamelingen was die van Paulo Giovio, bisschop van Nocera, in zijn villa aan het Comomeer. Meer dan 240 portretten van politieke en artistieke persoonlijkheden had hij verzameld, wat een enorme weerklank kreeg in Europa. Op vraag van de Medici is een kopie van deze verzameling vandaag te bezichtigen in het Palazzo degli Uffizi in Firenze.
Op het einde van de 16e eeuw kreeg Frankrijk de smaak te pakken voor portrettengalerijen. Die verzamelingen zijn niet meer in het bezit van Frankrijk, ze zijn verkocht of definitief verloren gegaan zoals de galerijen die Hendrik IV uit het Louvre bestelde of degene die Richelieu bestelde voor zijn Palais-Cardinal (het Palais-Royal). Die twee verzamelingen waren een geheel van portretten van politici en waren een voorbode voor het thema dat gekozen werd voor de Galerie des Illustres van het kasteel Beauregard.
De galerij van Beauregard is zeker geen alleenstaand initiatief, ze moet worden opgevat als een onderdeel van een trend.
Deze verzameling heeft zich echter van de andere verzamelingen van die tijd onderscheiden sinds de 17e eeuw. In haar memoires spreekt La Grande Mademoiselle, Anna van Montpensier, vol lof over haar bezoek aan het kasteel in 1655. De grote omvang van het project en de zorg die besteed is aan de uitvoering ervan hebben de galerij beroemd gemaakt van het begin. Ze vormt vandaag nog altijd de belangrijkste verzameling van portretten van historische figuren in heel Europa.
Er is nog een andere portrettengalerij te bezichtigen in Frankrijk met een heel ander thema en een heel andere omvang; ze is gedurende de 17e eeuw verzameld in het Château de Bussy-Rabutin in de Bourgogne. In de 19e eeuw hebben de markiezen van Biencourt een andere verzameling samengesteld in hun Kasteel van Azay-Le Rideau (in het departement Indre-et-Loire), waarvan een deel verkocht werd tijdens een veiling aan een afstammelinge en deze laatste schonk ze aan het museum Condé in Chantilly (in het departement Oise).
Tussen 1620 en 1638 bestelde Paul Ardier 327 portretten bij een Parijse schilderschool. Sommige groepen portretten vertonen een eenheid van stijl die doet vermoeden dat ze het werk zijn van dezelfde artiest, maar geen enkel schilderij draagt een handtekening of een teken waaraan je de schilder of de schilderschool kan herkennen die instond voor de bestelling. Volgens de traditie van portretverzamelingen van de Italiaanse renaissance, werd het portret voorgesteld als een waar historisch document. Het onderzoek naar de meest betrouwbare iconografische bronnen was een essentieel aspect in het werk van Paul Ardier en zijn schilders.
De meeste doeken zijn kopieën die gemaakt werden in andere Franse en Europese galerijen. De kopiisten van Paul Ardier werkten in verschillende bestaande verzamelingen zoals die van het kasteel van Selles-sur-Cher, niet ver van Beauregard waar Philippe de Béthune een verzameling historische portretten bewaarde.
In de galerij van Richelieu in het Palais Cardinal werd in 1635 een schilderij van Philippe de Champaigne gekopieerd waarop Lodewijk XIII afgebeeld staat. Je kan er beroemde werken herkennen, zoals Karel VII door Jean Fouquet, Maria de' Medici door Anthony van Dyck of ook de Graaf van Olivares door Velázquez.
Toen er van andere heersers uit lang vervlogen tijden nog geen geschilderde afbeeldingen bestonden, baseerden de leerlingen van schilderscholen zich op medailles en op tekeningen. Daarnaast bestudeerden ze in kerken ook liggende dodenbeelden van overledenen en glasramen.
Naast een grote aandacht voor een getrouwheid aan de fysieke gelijkenis, wordt er ook veel belang gehecht aan een zorgvuldige identificatie van de figuren. In het bovenste deel van elk portret staat de naam en de functie van de beroemde persoon.
Paul Ardier stelde zijn collectie samen volgens een onweerlegbare logica. Als staatsman richtte hij zijn werk op de politieke geschiedenis. De ‘Illustres de Beauregard’(de beroemdheden van Beauregard) zijn personen die, door hun handelingen, invloed uitgeoefend hebben op de politieke geschiedenis van het Franse koninkrijk.
De begin- en einddatum van de chronologie waren strikt vastgelegd: ze begint in 1328, wanneer Filips VI van Valois de troon bestijgt en eindigt met de dood van Lodewijk XIII in 1643.
Geografisch gezien, beperkt dit project zich niet enkel tot de interne politiek, ook het Europees beleid van Frankrijk komt aan bod.
Paul Ardier heeft heel lang nagedacht over welke figuren hij zou selecteren. Hij wilde het politieke leven zo compleet en zo correct mogelijk weergeven. De Europese werken die in zijn galerij hangen, maakten het er niet makkelijker op.
In 1328 vangt deze Franse geschiedenis aan met de troonsbestijging van Filips VI van Frankrijk als opvolger van de zogenaamde vervloekte koningen, die zo de Valois-dynastie start. Deze datum komt ook overeen met het begin van de Honderdjarige Oorlog. Veertien Franse koningen volgden hem op, omringd door invloedrijke politieke personen van hun tijd. Lodewijk XIII sluit de verzameling af. Hij was de laatste koning die Paul Ardier gekend heeft.
In de loop van dit unieke parcours, herkent men de grote adviseurs en ministers van de koningen van Frankrijk. Op het paneel dat gewijd is aan Lodewijk XIII volgt Jules Mazarin Richelieu op. De grote namen van de oorlog, zoals Bertrand du Guesclin en Jeanne d'Arc, zijn afgebeeld met hun wapenbroeders.
Heel de Europese geschiedenis verliep volgens verbonden en oorlogen. Europese koningen en koninginnen, keizers, pausen, generaals en ministers sieren de galerij. Zo zijn 26 landen voorgesteld op 327 portretten. Eduard III van Engeland is de eerste van de zeven koningen van Engeland die worden weergegeven. Wat wapenfeiten betreft, krijgen hun generaals, zoals le Prince Noir en Talbot een plaats in de galerij. Op de Honderdjarige Oorlog volgden Italiaanse veldtochten. De koningen en hertogen van Napels, Milaan en Firenze vertonen zich dan ook naast Karel VIII, Lodewijk XII en Frans I. De Europese vorsten geven vorm aan drie eeuwen van diplomatieke Franse geschiedenis: van Spanje, Oostenrijk, Hongarije, Zweden,… tot de Turkse sultans, van Murat I tot aan Süleyman I, die getuigen van de kracht van het Ottomaanse Rijk.
Eenentwintig vrouwen zijn in de collectie opgenomen: het betreft koninginnen van Engeland en Spanje, landen waar vrouwen macht konden uitoefenen, en slechts zes koninginnen van Frankrijk. Ze konden zich zelden ontdoen van hun rol als moeder om een echte politieke macht te kunnen uitoefenen. Ze duiken op in de galerij in de rol van koningin-regentes, de enige officiële politieke functie die Franse vrouwen mochten uitoefenen. Men kan Isabelle van Beieren bewonderen die regeerde in de periode dat Karel VI waanzinnig was en ook Catharina de' Medici, Maria de' Medici en Anna van Oostenrijk. Maria Stuart wordt afgebeeld naast haar jonge man, Frans II. Ze wordt herkend als ‘koningin van Frankrijk en Schotland’.
De verzameling portretten zit gevat als in een waar versierd juwelendoosje; het decor van de kamer stemt overeen met de verzameling.
Paul Ardier junior leidde de aanleg van 5500 Delfts blauwe tegels, die het plafond van de galerij in het niets doen verdwijnen. In Holland werden Delftse prestigieuze aardewerkbedrijven aangesteld om 150 m² te ontwerpen, waarop een vertrekkensklaar leger met 17 regimentskorpsen, gekleed zoals Lodewijk XIII afgebeeld staat. Dit was in die tijd de enige galerij versierd met Delfts blauwe tegels die gekend was in Europa.
Voor de uitvoering van het geschilderde decor richtten Marie Ardier en haar echtgenoot Gaspard de Fieubet, kleinkinderen van Paul Ardier, zich tot de familie Mosnier. Men kan hun werk bewonderen in het paleis van Luxemburg en het kasteel van Cheverny. Pierre, zoon van Jean Mosnier, gaf de leuzen en de zinnebeelden van de koningen van Frankrijk weer op het houtwerk onder de portretten. De overheersende blauwe kleur van het plafond op Franse wijze verkreeg men dankzij het lapis lazuli-poeder, een van de meest waardevolle edelstenen van het ancien régime. Op dat moment schatte men dat deze steen zeven keer zoveel waard was als goud.
Paul Ardier junior zette het reeds begonnen werk voort in de galerij. Hij decoreerde een aangrenzende kunstgalerij met kunst uit de tijd van Lodewijk XIV, maar van die collectie is niets bewaard gebleven. Enkel het kroonwerk van het plafond dateert uit de tijd van de Zonnekoning en draagt nog altijd zijn naam.
Dankzij de zorgzaamheid van de verschillende kasteeleigenaren en de bekendheid van de galerij is de belangrijkste collectie goed bewaard gebleven.
In 1834 richtte Lodewijk Filips I in Versailles een historisch museum op "opgedragen aan alle Franse glories". Op zijn vraag werden 89 schilderijen gekopieerd in de galerij Beauregard om de verzameling van het museum van de Franse overwinningen te verrijken.
Deze kleine kamer die volledig gemaakt is uit hout sluit aan bij de Italiaanse studiolotraditie. Oorspronkelijk verbond een deurtje uit de 17e eeuw, wanneer de volledige collectie schilderijen werd opgehangen, de werkruimte met de galerij.
Jean Du Thier gebood de meubelwerker Francisque Scibec de Carpi de lambriseerwerken in zijn werkruimte uit te voeren. Deze Italiaanse kunstenaar werkte ook aan het kasteel van Fontainebleau in opdracht van Frans I, aan het Louvre in opdracht van Hendrik II en aan het kasteel Anet voor Diana van Poitiers. De opdracht werd in 1554 gegeven, maar het kostenplaatje bleef een geheim. De lambriseerwerken duurden slecht zes maanden.
Het stevig gebouwde cassetteplafond staat bekend als een van de mooiste van Frankrijk. Het bestaat uit een grote achthoek omgeven door acht minutieus gehouwen zeshoeken. In het midden van het plafond staat het wapenschild van Jean Du Thier afgebeeld: “d’azur à trois grelots posés deux sur un” (drie gouden belletjes op een azuurblauwe achtergrond).
Jean Du Thier gaf inderdaad de opdracht om een heel persoonlijk decor te maken. De voorwerpen die op zijn wapenschild afgebeeld staan, zijn de voornaamste versieringen in de kamer. De friezen bestaan uit belletjes en versieren alle muren, vandaar de bijnaam van de werkruimte.
In het bovenste gedeelte van het houtwerk maakten lokale kunstenaars schilderijen die gebaseerd zijn op schilderijen van Niccolò dell'Abbate. Alle favoriete bezigheden van Jean Du Thier kregen een plaats in zijn kantoor, zowel artistieke (schilderkunst, beeldhouwkunst, literatuur, muziek en zilverwerk) als meer fysieke disciplines (oorlog, jacht en kaatsen).
In de 17e eeuw heeft Paul Ardier de oorspronkelijke schoorsteen laten bekisten. De wapenschilden van zijn familie versieren de stijlen.
Een schilderij van Lodewijk XIII te paard verfraaide de schoorsteen tot het begin van de 20e eeuw. Om de verdwijning van het doek in 1925 te verdoezelen had de familie Gosselin een kopie van de Diane Chasseresse van François Clouet besteld bij het Louvre.
Het omheinde park van het kasteel strekt zich uit over een gebied van 70 hectare, waarvan 40 hectare voorbehouden zijn aan de siertuin. De rest van het domein bestaat uit bos.
De geschiedenis van het kasteel gaat terug tot 1545, toen Jean du Thier het grondgebied van Beauregard kocht.
Het kasteel van Jean du Thier was een plaats van plezier. De woning stond gedraaid in de richting van de tuinen. In 1551 gaf Hendrik II 1500 bomen uit zijn Koninklijke tuinen (eiken, olmen, beuken, hulsten en notelaren) aan zijn vriend, de minister.
Jean du Thier stond bij zijn tijdgenoten bekend als een liefhebber en verzamelaar van zeldzame planten. De tuin werd in de 16e eeuw geëerd door Androuet du Cerceau, die er vol lof over sprak. In zijn boek “Des plus excellens bâtimets de France” besteedde hij drie hoofdstukken aan het kasteel en het park. Het belangrijkste paviljoen van de woning kwam uit op een strak ingericht bloemenbed. Er stonden verschillende soorten zeldzame planten in de geometrische tuin. De tuin was volledig aangelegd in de stijl van de Renaissance: bomengalerijen die begrensd werden door kleine tempels, een fontein en centraal buxusplanten om de bloembedden af te bakenen.
De tuin van Beauregard had een nuttige functie. Plannen van de 17e en 18e eeuw tonen aan dat er fruitbomen (kerselaars, pruimelaars, amandelbomen en notenbomen) in de tuin stonden sinds de komst van Jean du Thier. Grote wijngaarden werden ingeplant langs de zuidkant van de woning. De moestuin lag aan het einde van het park, op de plaats waar nu de “Tuin des Portraits” ligt. Het geheel was versierd met architecturale hoogstandjes en tuinpaden die het mogelijk maakten om makkelijk en plezierig door de tuinen te dwalen.
In 1617 kwam het kasteel in handen van de familie Ardier terecht. Paul Ardier concentreerde zich vooral op de binnenhuisdecoratie.
Dat betekende natuurlijk niet dat hij het park verwaarloosde. Twee jaar nadat hij zich in het kasteel had geïnstalleerd, in 1619 dus, liet hij het park omheinen door muren. Hij kocht nieuwe gronden aan en hiermee veranderde hij heel extreem de omgeving van het kasteel. Op de plannen van Androuet du Cerceau is te zien dat de ingang van het kasteel aan de oostkant van het kasteel was gelegen. Ardier is verantwoordelijk voor het nieuwe tuinpad dat centraal door de galerij loopt. Langs deze actuele hoofdweg werden fruitbomen geplant.
De omheinde tuin van Jean du Thier werd behouden, maar lichtjes aangepast aan de nieuwe mode op gebied van Franse tuinen.
Documenten van 1661 tonen aan dat er op het domein een gebouw stond dat voorbehouden was aan sinaasappelbomen en in 1718 werd een breed complex gebouwd, waar nu nog slecht de helft van bestaat. Een inventaris die in het begin van de 18e eeuw werd opgesteld, informeert dat er 74 sinaasappelbomen en citroenbomen op het domein stonden. Dit getuigt duidelijk van de grote liefde die de heren van Beauregard hadden voor hun sinaasappelboomgaard.
Op het einde van de 18e eeuw werden de landschapachtige tuinen mode in Frankrijk. In Engeland waren de grondbezitters zeer enthousiast over deze landschapachtige tuinen die het natuurlijke aspect van de parken behouden. In Frankrijk is een van de meest geslaagde tuinen in deze stijl de Petit Trianon, die in Versailles gecreëerd waren voor koningin Marie Antoinette. Tijdens de 18e eeuw verschijnen in Frankrijk nieuwe soorten die tot dan toe onbekend waren en de wetenschappelijke expedities uit Noord-Amerika en het Midden-Oosten met zich meebrengen.
Een aantal van deze zeldzame soorten verrijkten de tuinen van Beauregard zoals het cederhout uit Libanon, de tulpenboom van Virginie of de magnolia grandiflora (een boomsoort uit de tulpenboomfamilie).
De maker van het Engelse park aan het kasteel van Beauregard is jammer genoeg niet bekend. Tijdens de 18e eeuw of tijdens het Keizerrijk vervangt de Engelse tuin de typische Franse tuin.
Het park werd in 1992 opgenomen in de inventaris van de historische Monumenten. Restauratiewerken waren dus noodzakelijk. De tuinen van Beauregard, die geïnspireerd zijn op een project van Gilles Clément, bevestigen de bezorgdheid om een band te waarborgen tussen de voorbije eeuwen en de moderne tijd. De verschillende collecties bomen en planten (eiken, cederbomen, bamboes, decoratieve schorsen) zijn de directe overblijfselen van de botanische smaak van Jean du Thier. De tuin van de Portretten of de recente renovatie van de ijsmachine getuigen van permanente innovaties.
De tuin van de Portretten werd in 1992 gecreëerd door Gilles Clément. Deze tuin bestaat uit 12 tuinen die refereren aan de 12 groepen portretten uit de galerij van het kasteel. Elke tuin of “kamer”, die beschermd is door hoge plantenmuren, is een variatie van een dominante kleur en een landschapachtige creatie. Meer dan 400 soorten sterke planten en struiken groeien er ongeremd. De kleur van de kamers kan geassocieerd worden met een personage of gebeurtenis waarover in de grote galerij van het kasteel verteld wordt. Een van de rode kamers kan bijvoorbeeld geassocieerd worden met het bloed dat vergoten werd tijdens de Bartholomeusnacht.
De ijskelder van het kasteel werd tijdens de winter van 2007/2008 gerenoveerd. Ze dateert uit de 17e eeuw en getuigt van een technisch erfgoed dat miskend is bij het grote publiek. Deze gebouwen werden ontworpen om het ijs het hele jaar door op te slaan en te bewaren.
Arkandis Digital Foundry is een website die meehelpt bij het aanbieden van een grote collectie van kwalitatief goede lettertypes voor publicaties en open source-programma's.
Het bieden van lettertypes ten behoeve van artistieke creativiteit in publicaties voor degenen die de kosten van gewone lettertypes niet kunnen opbrengen.
KeypadADFDeze lettertypes zijn gelicenseerd onder de GPL (versie twee en later), met de uitzondering voor lettertypes.
Carel Benjamin van den Berg (Hillegersberg, 12 februari 1924 – Leiden, 29 juni 1971) was een Nederlands schaker en schrijver.
Carel van den Berg was de zoon van Carel Benjamin van den Berg (sr.) en Wilhelmina Theodora de Ridder. Zijn jeugd bracht hij door in Leiden, waar hij ook het Stedelijk Gymnasium bezocht. Van den Berg studeerde tussen 1942 en 1944 in Delft, na de oorlog kort in Amsterdam en daarna filosofie in Groningen. Hij was tussen 1946 en 1948 getrouwd met Vera de Wijn-Stok en sinds 1960 met Erna de Bruijn.
Van den Berg was een bekende toernooischaker en internationaal meester. Hij was Nederlands kampioen correspondentieschaak (1943) en won het Daniël Noteboom-toernooi vier keer: in 1948, 1953, 1954 en 1959. Hij speelde diverse malen mee met het Hoogovenstoernooi. Van den Berg was secondant van Max Euwe voor het kandidatentoernooi (Zürich 1953). Hij was bevriend met de schakers J.H. Donner, Robert Hübner en Tabe Bas en met exentriekeling en schrijver Jan Arends. Van den Berg was lid van het Leidsch Schaakgenootschap (LSG).
Bekender dan als schaker werd Van den Berg als schrijver over schaken. Voor De Telegraaf was hij jarenlang zowel schrijver van de schaakrubriek als schaakcorrespondent, hij was medewerker aan de Losbladige Schaakberichten en werkte mee aan enkele schaakboeken, o.a. over Samuel Reshevsky.
Max Euwe, met medew. van C.B. van den Berg: Theorie der schaakopeningen, deel 4: Half-gesloten spelen, I.: Nimzo-Indisch. Den Haag, Van Goor, 6e aangep. druk, 1967.
Lodewijk Prins, met medew. van C.B. van den Berg en L.J. Tummers: De beste schakers van ons land. Leiden, uitg. Sijthoff, 1953
Samuel Reshevsky: Zo schaakt Reshevsky. (Vert. uit het Engels door C.B. van den Berg). Lochem, Uitg. De Tijdstroom, 1950.
Wilhelm Hauff (Stuttgart, 29 november 1802; Stuttgart, 18 november 1827) was een Duits schrijver uit de romantiek, vooral bekend om zijn sprookjes.
Hauff studeerde theologie in Tübingen en werd vervolgens huisonderwijzer bij Ernst Eugen Freiherr von Hügel, hoofd van het Württembergse ministerie van oorlog, voor wiens kinderen hij zijn eerste sprookjes schreef. Vanaf 1826 publiceerde hij deze, samen met onder andere de Gebroeders Grimm, in toentertijd bekende Sprookjesalmanakken. Zijn sprookjes vormen een duidelijke exponent van de tijdsgeest der romantiek en ademen regelmatig de sfeer van 1001-nacht. Beroemd zijn: Kalief Ooievaar, Het spookschip, De geschiedenis van de kleine Moek, De herberg in de Spessart en De grot van Steenfoll. Met name in Duitstalige landen werden ze snel populair. 
Hauff schreef verder ook diverse romantische verhalen en novellen, waarvan De man in de maan (een satire, 1825), Fantasieën in de Bremer raadskelder (1827), De bedelares van de Pont des Arts (1826) en Jood Süss (1827) de bekendste zijn. Verder schreef hij onder invloed van Walter Scott nog de historische roman Lichtenstein, alsook enige gedichten en liederen.
Hauff trouwde in 1827 met zijn nicht Louise, werd in datzelfde jaar nog vader, maar een week na de geboorte van zijn kind stierf hij aan buiktyfus, waarschijnlijk opgelopen tijdens een reis door Tirol, nog geen 25 jaar oud.
Veel van Hauffs sprookjes werden in het Nederlands vertaald. Een Prisma-pocketuitgave van Uitgeverij Het Spectrum uit 1961 beleefde een viertal drukken. Voordien, in 1914, waren er bij uitgeverij Desclée de Brouwer in Brugge al twee sprookjes in vertaling verschenen, Dwerg Neuze en Moekske, geïllustreerd met pentekeningen door Jules Fonteyne.
In 1826 maakte Hauff een reis naar Nederland. Hauff maakte regelmatig reizen, onder meer ook naar Frankrijk en Noord-Duitsland.
A. B. I. Czygan: Wilhelm Hauff. The Writer and His Work Seen Through His Correspondences. Dissertation, Madison/Wisconsin 1976
De inhoud van deze pagina is gebaseerd op gegevens in Wikidata. Als er onvolkomenheden in deze lijst zitten, gelieve dan aldaar de gegevens aan te passen. Achter iedere persoon is hiervoor een link aanwezig met de aanduiding bewerken.
Wijzigingen in Wikidata worden met enige (on)regelmatigheid geautomatiseerd overgenomen naar deze pagina.
1281 - Külüq Khan, Grootkan en keizer van China, militair uit de Yuan-dynastie (overleden in 1311) bewerken
1379 - Hendrik III van Castilië, Koning van Castilië, politicus uit de Kroon van Castilië (overleden in 1406) bewerken
1521 - Paus Urbanus VII, paus en rooms-katholiek bisschop, diplomaat, klerk en rooms-katholiek priester uit de Kerkelijke Staat (overleden in 1590) bewerken
1611 - Jan van den Hoecke, hofschilder, kunstschilder uit de Zuidelijke Nederlanden (overleden in 1651) bewerken
1687 - Johan Willem Friso van Nassau-Dietz, Duitse Prins van Oranje, politicus (overleden in 1711) bewerken
1696 - Christiaan August van Sleeswijk-Holstein-Augustenburg, Deense hertog, militair (overleden in 1754) bewerken
1706 - Frederik Karel van Sleeswijk-Holstein-Sonderburg-Nordburg, Deense hertog, aristocraat (overleden in 1761) bewerken
1756 - Jean-Baptiste Nompère de Champagny, Franse hertog, lid van het Parlement, ambassadeur en Minister van Binnenlandse Zaken, diplomaat en militair (overleden in 1834) bewerken
1769 - Jacques Joseph Dominique d'Anethan, Nederlands lid van de Raad van State, jurist (overleden in 1841) bewerken
1770 - François Étienne de Kellermann, Franse hertog, politicus, officier en militair (overleden in 1835) bewerken
1792 - Percy Bysshe Shelley, Britse taalkundige, dichter, vertaler, toneelschrijver, romanschrijver en schrijver (overleden in 1822) bewerken
1805 - William Rowan Hamilton, Britse wiskundige, natuurkundige, astronoom, academicus, hoogleraar en theoretisch natuurkundige (overleden in 1865) bewerken
1809 - Samuel Morton Peto, Britse Baronet, civiel ingenieur, ingenieur en politicus (overleden in 1889) bewerken
1810 - Maurice de Guérin, Franse dichter, schrijver en dagboekschrijver (overleden in 1839) bewerken
1811 - Hippolyte Fortoul, Frans lid van het Parlement, minister, senator in het Tweede Keizerrijk en decaan, historicus en professor (overleden in 1856) bewerken
1812 - Johan Coenradus Boers, Nederlandse componist, dirigent, violist, altviolist en musicoloog (overleden in 1896) bewerken
1820 - Pellegrino Artusi, schrijver, literatuurcriticus en restauranthouder uit het Koninkrijk Italië (overleden in 1911) bewerken
1825 - Herman Bernhard van Saksen-Weimar-Eisenach, hertog, militair uit het Duitse Rijk (overleden in 1901) bewerken
1825 - Domingo Santa María, Chileense president, advocaat, rechter, diplomaat (overleden in 1889) bewerken
1834 - John Venn, Britse wiskundige, filosoof, hoogleraar en informaticus (overleden in 1923) bewerken
1839 - Walter Pater, Britse kunsthistoricus, schrijver, romanschrijver, professor en literatuurcriticus (overleden in 1894) bewerken
1843 - Florimond van Duyse, Belgische dichter, schrijver, politicus, componist, musicoloog, etnomusicoloog en advocaat (overleden in 1910) bewerken
1852 - Catharine van Tussenbroek, Nederlandse arts, schrijver en feminist (overleden in 1925) bewerken
1855 - Konstantin Sergeevitsj Merezjkovskiy, bioloog, lichenoloog, hoogleraar, mycoloog en botanicus uit het Keizerrijk Rusland (overleden in 1921) bewerken
1859 - Knut Hamsun, Noorse schrijver, scenarioschrijver, dichter, romanschrijver, toneelschrijver, dramaturgie en criticus (overleden in 1952) bewerken
1860 - Willem Julius, Nederlandse rector magnificus van de Universiteit Utrecht, astronoom, natuurkundige en hoogleraar (overleden in 1925) bewerken
1860 - Albert Thooris, Belgisch lid van de Kamer van volksvertegenwoordigers en advocaat (overleden in 1942) bewerken
1866 - Stefan Niementowski, Poolse scheikundige, hoogleraar en politicus (overleden in 1925) bewerken
1873 - Dámaso Berenguer, Spaanse graaf, politicus, schrijver, militair en minister (overleden in 1953) bewerken
1873 - Joseph Paul-Boncour, Frans lid van het Parlement, lid van een conseil général, minister van oorlog, President of the Council en senator van de Derde Republiek, diplomaat en verzetsstrijder (overleden in 1972) bewerken
1874 - Charles-Louis Philippe, Franse dichter, romanschrijver en schrijver (overleden in 1909) bewerken
1876 - Ivan Bilibin, illustrator en kunstschilder uit het Keizerrijk Rusland (overleden in 1942) bewerken
1877 - Laura Knight, Britse kunstschilder, prentkunstenaar en autobiograaf (overleden in 1970) bewerken
1880 - Werner von Fritsch, baron, soldaat, militair en verzetsstrijder uit het Duitse Keizerrijk (overleden in 1939) bewerken
1881 - Nicolaas Petrus de Koo, Nederlandse architect en grafisch ontwerper (overleden in 1960) bewerken
1890 - Tine Baanders, Nederlandse illustrator, typograaf, tekenaar, boekbinder en onderwijzer (overleden in 1971) bewerken
1890 - Domingo Imperial, Filipijns lid van de Senaat van de Filipijnen en rechter (overleden in 1965) bewerken
1893 - Tom Kristensen, Deense schrijver, journalist, literatuurcriticus en dichter (overleden in 1974) bewerken
1897 - Abe Lyman, Amerikaanse orkestleider, dirigent, jazzmuzikant en liedschrijver (overleden in 1957) bewerken
1899 - Juan Font i Giralt, Spaanse esperantist, rooms-katholiek priester en krantenredacteur (overleden in 1936) bewerken
1901 - Louis Armstrong, Amerikaanse acteur, straatartiest, trompettist, orkestleider, dirigent, jazzmuzikant, zanger, filmcomponist, filmacteur en muzikant (overleden in 1971) bewerken
1904 - Witold Gombrowicz, schrijver, toneelschrijver, romanschrijver, dagboekschrijver, juridisch dichter, essayist en auteur uit het Keizerrijk Rusland (overleden in 1969) bewerken
1904 - Helen Kane, Amerikaanse actrice, zangeres, muzikant, toneelactrice, filmactrice en stemactrice (overleden in 1966) bewerken
1906 - Richárd Horváth, Hongaars lid van de Nationale Vergadering en rooms-katholiek priester (overleden in 1980) bewerken
1910 - William Schuman, Amerikaanse dirigent, componist, musicoloog, muziekpedagoog en hoogleraar (overleden in 1992) bewerken
1913 - Achille Vleurinck, Belgisch lid van de Kamer van volksvertegenwoordigers (overleden in 1959) bewerken
1917 - John Cooper Fitch, Amerikaanse Formule 1-coureur, ingenieur en autocoureur (overleden in 2012) bewerken
1918 - Claus Holm, Duitse televisieacteur, stemacteur, toneelacteur en filmacteur (overleden in 1996) bewerken
1922 - Luis Aponte Martínez, Puerto Ricaanse aartsbisschop, kardinaal en bisschop, rooms-katholiek priester (overleden in 2012) bewerken
1923 - Reg Grundy, Australische filmproducent, televisieproducent en fotograaf (overleden in 2016) bewerken
1925 - Renaat Peeters, Belgisch lid van de Kamer van volksvertegenwoordigers (overleden in 1999) bewerken
1928 - Christian Goethals, Belgische Formule 1-coureur, ingenieur en coureur (overleden in 2003) bewerken
1931 - Paul Avrich, Amerikaanse historicus, pedagoog, schrijver en hoogleraar (overleden in 2006) bewerken
1931 - Rien Huizing, Nederlandse nieuwslezer, televisiepresentator, journalist en presentator bewerken
1933 - Rudi van Dantzig, Nederlandse schrijver, choreograaf, scenarioschrijver, balletmeester en balletdanser (overleden in 2012) bewerken
1934 - Rutger Kopland, Nederlandse dichter, medisch auteur, psychiater, hoogleraar en auteur (overleden in 2012) bewerken
1935 - Michaël Slory, Surinaamse schrijver, dichter en kinderboekenschrijver (overleden in 2018) bewerken
1936 - Mani Matter, Zwitserse singer-songwriter, jurist, juridisch dichter en dichter (overleden in 1972) bewerken
1937 - David Bedford, Britse componist, musicoloog, muziekpedagoog, gitarist en filmcomponist (overleden in 2011) bewerken
1938 - Jean Nguza Karl-i-Bond, ambassadeur, diplomaat en uit Congo-Brazzaville (overleden in 2003) bewerken
1942 - Bernard Barsi, Franse aartsbisschop en rooms-katholiek bisschop, theoloog en rooms-katholiek priester bewerken
1942 - Don S. Davis, Amerikaanse acteur, filmacteur, televisieacteur, beeldhouwer, kunstschilder en stemacteur (overleden in 2008) bewerken
1942 - David Lange, Nieuw-Zeelands lid van het Huis van Afgevaardigden en Prime Minister of New Zealand, advocaat en diplomaat (overleden in 2005) bewerken
1943 - Laura Biagiotti, Italiaanse modeontwerper, kostuumontwerper, parfumeur en ondernemer (overleden in 2017) bewerken
1943 - Michael J. McCulley, Amerikaanse officier, ruimtevaarder, onderzeematroos en ondernemer bewerken
1944 - Orhan Gencebay, Turkse zanger, singer-songwriter, componist, filmacteur en muziekproducent bewerken
1947 - Moufida Tlatli, Tunesische minister van Cultuur, filmeditor, filmregisseur, scenarioschrijver, filmproducent bewerken
1952 - Moya Brennan, Ierse muzikant, zangeres, liedschrijver, harpist, filantroop en componist bewerken
1953 - Antonio Tajani, Italiaanse eurocommissaris voor industrie en diensten, European Commissioner for Transport, Europees Parlementslid en voorzitter van het Europees Parlement, jurist en journalist bewerken
1954 - Philippe Pivin, Belgisch lid van de Kamer van volksvertegenwoordigers, advocaat en jurist bewerken
1955 - Billy Bob Thornton, Amerikaanse acteur, filmregisseur, filmacteur, scenarioschrijver, muzikant, zanger, stemacteur, televisieacteur en liedschrijver bewerken
1956 - Meg Whitman, Amerikaanse vicepresident, bestuursvoorzitter, general manager en algemeen president-directeur, bedrijfsdirecteur, ondernemer bewerken
1958 - Phil Scott, Amerikaanse gouverneur van Vermont en lid van de Senaat van Vermont, autocoureur en hoofdaannemer bewerken
1959 - Kim Reynolds, Amerikaans lid van de Senaat van Iowa en gouverneur van Iowa en farmacie technicus bewerken
1960 - José Luis Rodríguez Zapatero, Spaanse Premier, lid van het Congres van Afgevaardigden en voorzitter van de Europese Raad, staatsman en advocaat bewerken
1961 - Barack Obama, Amerikaanse president van de Verenigde Staten, lid van de Senaat van de Verenigde Staten en lid van de Senaat van Illinois, staatsman, advocaat en politiek schrijver bewerken
1961 - Erik van Muiswinkel, Nederlandse acteur, zanger, televisiepresentator, presentator en cabaretier bewerken
1963 - Keith Ellison, Amerikaans lid van het Huis van Afgevaardigden van de Verenigde Staten en lid van het Huis van Afgevaardigden van Minnesota en advocaat bewerken
1965 - Amelia Campbell, Amerikaanse televisieactrice, filmactrice, toneelactrice en actrice bewerken
1965 - Fredrik Reinfeldt, Zweedse Minister-president, voorzitter van de Europese Raad en lid van de Rijksdag en econoom bewerken
1971 - Jeff Gordon, Amerikaanse NASCAR-teameigenaar, sporter, autocoureur en sportcommentator bewerken
1981 - Meghan Markle, Amerikaanse hertogin, hertogin en prinses, actrice, model, televisieactrice, humanitair, mecenas en aristocraat bewerken
1983 - Greta Gerwig, Amerikaanse actrice, filmregisseur, scenarioschrijver, toneelschrijver, filmactrice en schrijver bewerken
1985 - Dasha Astafieva, Oekraïense actrice, playmate, model, zangeres, presentator, televisiepresentator en fotomodel bewerken
1989 - Jessica Mauboy, Australische zangeres, actrice, singer-songwriter, filmactrice en liedtekstschrijver bewerken
Sharbino werd geboren in Lewisville als oudere zus van actrice Brighton en acteur Sawyer. Zij begon op negenjarige leeftijd met acteren, en in 2013 verhuisde zij met haar familie naar Los Angeles voor haar acteercarrière. 
Sharbino begon als jeugdactrice in 2008 met acteren in de televisieserie Friday Night Lights, waarna zij nog meerdere rollen speelde in televisieseries en films. In 2015 speelde zij een rol in de film Poltergeist, hiervoor werd zij in 2016 genomineerd voor een Young Artist Award in de categorie Beste Optreden door een Jeugdige Actrice. 
De Vallei van de Geul stroomopwaarts van Kelmis (Frans: Vallée de la Gueule en amont de Kelmis) is een Natura 2000-gebied in Wallonië dat de verbinding vormt tussen het coulisselandschap van het Land van Herve en de veenlandschappen richting Eifel en Ardennen. Het gebied ligt in de de provincie Luik, in de gemeenten Kelmis, Lontzen, Raeren en Welkenraedt. Het Natura 2000-gebied is 460 hectare groot. Er komen negentien Europees beschermde habitattypen voor en twaalf Europees beschermde dier- en plantensoorten. Het bevat ook een klein gewestelijk beschermd natuurreservaat en een beschermd landschap. De vallei van de Geul en van het belangrijkste zijriviertje de Lontzenerbach toont overal de afwisselende milieus van kalkhoudende, venige, zure en zinkhoudende bodems. 60% van het gebied is privaat eigendom en 40% is eigendom van een lokale of gewestelijke overheid.
De habitats die het gebied kwalificeren voor Europese bescherming zijn divers. Bij de boshabitats gaat het om relatief grote oppervlakten beukenbossen van het type parelgras-beukenbos en veldbies-beukenbos. Daarnaast gaat het om eikenbossen van het type eiken-haagbeukenbos en oude berken-eikenbossen op zure zandgrond. Langs de Geul en zijriviertjes zijn de vochtige beekbegeleidende bossen uit het verbond van de elzenbroekbossen een beschermd habitat. Bij de kruidachtige vegetaties gaat het om laaggelegen schrale hooilanden en hoger gelegen vochtige voedselrijke ruigten met moerasspirea. Een bijzonderheid zijn de graslanden met metallofyten die gebonden zijn aan zinkhoudende bodems. De kenmerkende waterhabitats zijn riviertjes met vegetaties van fijne waterranonkel en sterrenkroos.
De kwalificerende soorten voor Europese bescherming zijn vooral vogelsoorten. In de natte en open gebieden gaat het om ijsvogel, wintertaling, zwarte ooievaar, grote zilverreiger en watersnip. Kenmerkende soorten van de beboste gebieden zijn oehoe, middelste bonte specht en rode wouw. Verder leeft in het water Cottus gobio (een donderpad). Andere Europees beschermde soorten zijn meervleermuis, ingekorven vleermuis en vale vleermuis. Daarnaast komen in het gebied enkele soorten voor van de Waalse Rode lijsten: kleine parelmoervlinder, rijstgras, rond wintergroen, zinkblaassilene, zinkboerenkers en bleekgeel blaasjeskruid.
Het Natura 2000-gebied omvat enkele vermeldenswaardige bosgebieden: Buchenbusch, Landwehring en de bossen rond Kasteel Eyneburg. De vallei van de Lontzenerbach of Hohnbach is ook rijk aan ecologisch waardevolle bosgemeenschappen. De vallei van de Geul, met zijn afwisseling van water, open grasland en bosgebieden, is ook jachtterrein van visarend en wespendief.
Armour of God II: Operation Condor (Chinese titel: 飛鷹計劃, Fei ying gai wak) is een Hongkongse martialartsfilm uit 1991. De film is een vervolg op Armour of God, en net als die film geschreven en geregisseerd door Jackie Chan. Chan speelt tevens de hoofdrol in de film.
Jackie, nu een geheim agent met de codenaam "Condor", krijgt de taak om een lading verloren nazigoud terug te vinden. Hij werkt samen met Ada, een vertegenwoordiger van de Verenigde Naties, en Elsa, de kleindochter van een nazi-officier die af wist van het goud.
Het trio reist af naar Noord-Afrika, waar het goud in een ondergrondse basis verborgen zou zijn. Ze worden tegengewerkt door schatzoekers die ook op het goud uit zijn, en de laatste nog levende nazi uit het gebied.
De film werd aanvankelijk alleen in Hongkong uitgebracht, met een Kantonese soundtrack. Pas zes jaar later, in 1997, werd een internationale versie uitgebracht met Engelstalige soundtrack. Omdat de film in Amerika eerder werd uitgebracht dan zijn voorganger, kreeg de film daar de titel Operation Condor. De eerste film kreeg bij uitkomst de titel Operation Condor II.
Volgens Chans biografie kostte de film 115 miljoen Hongkongse dollars om te maken, ofwel 15 miljoen Amerikaanse dollars. Daarmee was het destijds de duurste Hongkongse film aller tijden.
In 1992 werd Armour of God II: Operation Condor net als zijn voorganger genomineerd voor een Hong Kong Film Award in de categorie beste actie choreografie. Maar ook deze film won de prijs niet.
Nemesia is een spinnengeslacht in de taxonomische indeling van de bruine klapdeurspinnen (Nemesiidae).Nemesia werd in 1826 beschreven door Audouin.
De discipline is verbonden aan de Slag bij Marathon uit het jaar 490 v.Chr., die de Eerste Perzische Oorlog in het voordeel van de Grieken besliste. Een Griekse soldaat zou toen van het slagveld in Marathon naar Athene gesneld zijn (ongeveer 35 km) om het nieuws van de overwinning van de Atheners (onder leiding van generaal Miltiades) op de numeriek veel sterkere Perzen te melden. Geschiedkundig is het verhaal niet betrouwbaar. Het verslag van Herodotus is weliswaar quasi-eigentijds, maar heeft een andere context: de soldaat Pheidippides werd verschillende dagen vóór de slag van Athene naar Sparta gezonden om hulp te vragen. Na de weigering van de Spartanen liep de bode terug naar Athene, alles samen bijna 500 km. Bijna zes eeuwen later pende Ploutarchos de klassieke versie van de legende neer. Zijn boodschapper rende van Marathon naar Athene en viel dood neer na het uitbrengen van de woorden "Gegroet, we hebben gewonnen!" (χαίρετε, νικῶμεν – chairete, nikomen). Nog volgens Ploutarchos heette de loper Thersippos, maar hij vermeldt ook andere bronnen die hem Eukles noemden en in volle wapenuitrusting lieten lopen. Ook zonder deze fysieke ongerijmdheid is de historiciteit van het verhaal niet aannemelijk.
Niettemin bood het eind 19e eeuw de inspiratie voor de naam van een afstandsloop. Onder aanvoering van Pierre de Coubertin streefde de Olympische beweging naar de invoering van een groots internationaal sportevenement, dat tevens als een eerbetoon moest gelden aan klassieke idealen die in het oude Griekenland werden verondersteld. Om daaraan meer cachet te geven bedacht men de invoering van passende onderdelen: het discuswerpen en ook de marathonloop: een hardloopwedstrijd over een lange afstand, die werd beschouwd als de grens van het menselijk kunnen en waarin vooral het uithoudingsvermogen van de deelnemers flink op de proef zou worden gesteld. Op suggestie van de Franse filoloog Michel Bréal werd deze wedstrijd als marathonloop opgenomen in het programma van de eerste moderne Olympische Spelen. Die spelen van 1896 werden in Athene gehouden.
De officiële afstand van de marathon zoals die tot heden geldt, werd voor het eerst gelopen bij de Olympische Zomerspelen 1908 in Londen. Toen werd de oorspronkelijke afstand van 25 mijl verlengd naar 26 mijl, dit om louter organisatorische redenen ten gevolge van een verzoek van het Britse koningshuis. De afstand kwam enigszins overeen met die tussen Marathon en Athene: 42 km en 195 meter, de afstand tussen de start op het terrein voor Windsor Castle tot de finishlijn die precies voor de koninklijke tribune in het White City Stadion in West-Londen was uitgezet. Op de volgende Olympische Spelen werd er echter weer een andere afstand gelopen, en pas 12 jaar later werd internationaal definitief vastgelegd, dat de marathon over 42 km en 195 meter verlopen zou moeten worden.
De marathon vergt bijzonder veel van het fysieke uithoudingsvermogen. De marathonelite bij de mannen loopt met een gemiddelde snelheid van rond de 20 km per uur (2:06.31 of sneller, om precies te zijn; het wereldrecord staat op 20,59 km per uur). Ook een goed getrainde atleet kan normaal gesproken slechts enkele malen per jaar een hele wedstrijdmarathon op snelheid uitlopen, omdat het lichaam tijd nodig heeft om te herstellen. Duurloop, snelheidstraining, krachttraining, een uitgebalanceerd voedingsschema (onder meer koolhydraten) en een ijzeren motivatie zijn enkele ingrediënten, die het goed volbrengen van een marathon mogelijk maken.
De halve marathon is geen olympische afstand, maar geldt als populaire wedstrijdafstand. Ervaren lopers doen het er soms bij als extra training. Ook is de marathon opgenomen in de triatlon.
In Nederland zijn er twee grote marathons, de Marathon van Amsterdam en de Marathon van Rotterdam. Zij trokken in 2015 rond de 12.000 deelnemers. Andere marathons in Nederland volgen op ruime afstand (zie Lijst van marathons in Nederland).
De grootste Belgische marathons worden gehouden in Brussel en Antwerpen en trekken beiden rond de 2.000 deelnemers (zie Lijst van marathons in België).
In 2016 namen ongeveer 35.000 hardlopers deel aan een marathon in Nederland en 6.200 lopers in België.
Bovenstaande marathons (behalve Parijs) behoren tot de "World Marathon Majors". In deze twee jaar durende competitie strijden 's werelds beste (mannelijke en vrouwelijke) marathonlopers voor een hoofdprijs van $500.000.
De grootste marathonwedstrijden in de wereld zijn door de Internationale Atletiekfederatie (IAAF) onderscheiden met een label. Er zijn drie classificaties in toenemende status: brons, zilver en goud. Om een label te kunnen verkrijgen moet een marathon aan vastgestelde criteria voldoen, waaronder bijvoorbeeld deelname van internationale toplopers.
In Nederland hebben twee marathons een (Gold) Label: marathon van Rotterdam en marathon van Amsterdam.Onderstaand het aantal marathons per label en per land:
Emil Zátopek (Tsjecho-Slowakije) – Abebe Bikila (Ethiopië) – Paavo Nurmi (Finland) – Paul Tergat (Kenia) – Haile Gebrselassie (Ethiopië)
Paula Radcliffe (Engeland) – Grete Anderson-Waitz (Noorwegen) – Tegla Loroupe (Kenia) – Margaret Okayo (Kenia) – Uta Pippig (Duitsland) – Naoko Takahashi (Japan) – Elfenesh Alemu (Ethiopië)
Het wereldrecord bij de mannen is 2:01.39 en staat op naam van de Keniaan Eliud Kipchoge, gelopen in 2018 in Berlijn. Het Belgisch record is 2:07.20 van Vincent Rousseau, gelopen in 1995 tijdens de marathon van Berlijn. Het Nederlands record is 2:06.17 van Abdi Nageeye, gelopen in 2019 tijdens de marathon van Rotterdam.
Bij de vrouwen is het wereldrecord 2:15.25. Dit werd in april 2003 in Londen gelopen door Paula Radcliffe, die daarmee het record van de Japanse Naoko Takahashi fors verbeterde. Het Belgisch record is 2:23.05, gelopen in 2002 door Marleen Renders. Het Nederlands record van 2:23.43 is sinds 2 november 2003 in handen van Lornah Kiplagat, gelopen in New York (3e plaats). Zij verbeterde daarmee het oude record uit 1987 van Carla Beurskens (2:26.34, Tokio). Kiplagat zelf liep overigens in de marathon van Osaka eerder in 2003 een nog snellere tijd (2:22.22). Ten tijde van die race had ze echter nog niet de Nederlandse nationaliteit.
Op 6 mei 2017 is er een poging gedaan om op de Autodromo Nazionale Monza de marathon in minder dan 2 uur te finishen. Voor deze poging werden alle omstandigheden geoptimaliseerd, om een zo snel mogelijke tijd te halen, niet alles volgens de officiële regels. De winnaar was Eliud Kipchoge. Hij finishte in een tijd van 2:00:25. Dit is de snelste tijd die ooit door een mens op deze afstand gelopen is.
De volgende atleten horen ook bij de snelsten, echter zij liepen een niet officieel erkende tijd, omdat het parcours en/of de omstandigheden niet voldeden aan de reglementen.
Wereldrecords voor de marathon worden erkend door de IAAF, wanneer het wedstrijdparcours officieel is gemeten door een internationale parcoursmeter, die lid moet zijn van het "IAAF/AIMS panel" (niveau "A" of "B"). De verschillende marathons kunnen immers niet zomaar met elkaar vergeleken worden, omdat de aard van het parcours (vlak of heuvelachtig bv.) een grote rol speelt en het niet altijd zeker is, of de afgelegde afstand exact 42,195 km is. Lange tijd werd er daarom gesproken van "beste wereldprestatie" op de marathon in plaats van wereldrecord.
De naam 'marathon' wordt ook gegeven voor andere races over lange afstand of het lang achter elkaar beoefenen van dezelfde bezigheid.
Het 15de WGC - Matchplaykampioenschap werd van 20-24 februari 2013 werd in Dove Mountain, Arizona gespeeld.
De 64 deelnemers staan in de top van de wereldranglijst. Belangrijke afwezige was Phil Mickelson, hij werd vervangen door nummer 65, Shane Lowry. Op een later tijdstip moest Brandt Snedeker zich wegens een ribblessure terugtrekken, hij werd vervangen door nummer 66, Fredrik Jacobson. Alle spelers hadden eerder in dit toernooi meegedaan behalve Russell Henley.
Het weer heeft in 2013 al veel toernooien verstoord, en in Dove Mountain had men zelfs met sneeuw te maken. De eerste ronde kon niet afgemaakt worden. Tien koppels waren nog niet eens gestart toen het spelen gestopt werd, er was in korte tijd bijna vijf centimeter sneeuw gevallen.
's Nachts sneeuwde het weer, zodat er pas om 1 uur gestart werd. Toch werd de tweede ronde die dag nog bijna afgemaakt. Alleen Carl Pettersson & Rickie Fowler en Gonzalo Fernández-Castaño & Francesco Molinari moesten nog een paar holes spelen.
De FinaleHet toernooi eindigde met een mooie finale tussen de titelverdediger en de uiteindelijke winnaar.
Marguerite Verboeckhoven (Schaarbeek, 14 juli 1865 - Elsene, 8 augustus 1949) was een Belgische kunstschilderes die voornamelijk symbolistisch aandoende marines schilderde.
Marguerite Verboeckhoven was de dochter van uitgever Louis-Hippolyte Verboeckhoven en van Rosalie-Françoise Pierard, kleindochter van de dierenschilder Eugène Verboeckhoven en achterkleindochter van de beeldhouwer Barthélemy Verboeckhoven. Ze woonde in de Robianostraat 28 (ca. 1902), Vifquinstraat, 41 (64) te Brussel, later Waverse Steenweg 249.
Marguerite Verboeckhoven groeide op in een begoed, cultureel milieu. Ze ontving haar artistieke opleiding in het atelier van Ernest Blanc-Garin, die een speciaal atelier voor dames en juffrouwen met schilderkunstige aspiraties openhield. Achteraf werd ze zelf monitrice in het atelier Blanc-Garin. Daar maakte ze kennis met kunstenaars als Edwin Ganz, Lucien Wollès en Henri Evenepoel.
Net als Blanc-Garin verbleef ze veel en graag in Knokke, waar in de tachtiger en negentiger jaren van de negentiende eeuw een inspirerende kunstenaarskolonie actief was.
In 1888 was ze medestichtster van de "Cercle des Femmes Peintres". Andere leden waren Berthe Art, Marie De Bièvre, Marguerite Dielman, M. Heyermans, Alice Ronner, Rosa Venneman en Emma Verwee. Ze organiseerden vier tentoonstellingen (1888, 1890, 1891, 1893) waarna de groep wellicht uit elkaar viel.
Marguerite Verboeckhoven legde zich speciaal toe op het schilderen van zeezichten en binnen dit genre ging haar interesse dan nog voornamelijk naar de weergave van de zee bij avond of nacht. Ze was gefascineerd door de effecten van een fosforescerende zee.
Er worden nog regelmatig schilderijen van haar aangeboden op kunstveilingen. Bij Christie's in Londen werd in april 2005 een olieverf van haar verkocht voor £ 1320., bij De Vuyst werd op 2 maart 2013 een werk geveild voor 5000 euro.
Parijs, Salon de la Société Nationale des Beaux-Arts, 1897: "Duister weer", "Noorderwind", "Kalm weer", "Zonsondergang"
In 1909 had ze een tentoonstelling in de Cercle Artistique et Littéraire (Wauxhall) in Brussel, samen met Georges Van Zevenberghen.
(Ph. Mertens), Koninklijke Musea voor Schone Kunsten van België. Inventariscatalogus van de moderne schilderkunst, Brussel, 1984.
N. Hostyn, Schatten uit Dinant (tentoonstellingscatalogus), Oostende (Museum voor Schone Kunsten), 1992.
W. & G. Pas, Biografisch Lexicon Plastische Kunst in België. Schilders-beeldhouwers-grafici 1830-2000, Antwerpen, 2000.
G. Dugnat, Les catalogues des Salons de la Société Nationale des Beaux-Arts. II (1896-1900), Dijon, 2001.
W. & G. Pas, Dictionnaire biographique arts plastiques en Belgique. Peintres-sculpteurs-graveurs 1800-2002, Antwerpen, 2002.
Geaderde stekelhoren (Rapana venosa) is de (voorlopige) Nederlandse naam van een in juli 2005 ontdekte exoot in de Noordzee, voor de kust van Scheveningen. Het is de zeeslak Rapana venosa (uit de familie van de Muricidae).
De soort komt oorspronkelijk voor in de Gele Zee en de Japanse Zee. In de jaren 40 werd de soort ontdekt in de Zwarte Zee en in de daarop volgende jaren verspreidde hij zich langs de kusten bij de Kaukasus en de Zee van Azov. Vanaf de jaren 70 waren de Adriatische Zee en de Egeïsche Zee aan de beurt. Eind jaren 90 werd de soort in Chesapeake Bay (bij Virginia) in de Verenigde Staten aangetroffen, mogelijk doordat larven meekwamen in ballastwater van schepen vanaf de Zwarte Zee. In dezelfde tijd dook de soort ook op voor de kust van Bretagne en in de Rio del Plata (tussen Uruguay en Argentinië).
De geaderde stekelhoren heeft een hoge tolerantie voor verschillen in temperatuur, zoutgehalten en vervuiling.
De verspreiding van de geaderde stekelhoren is problematisch voor de oester- en mosselvisserij. De soort is carnivoor en voedt zich met schelpdieren. In de Zwarte Zee brengt deze slak grote schade aan aan de schelpdierenvisserij. In de meer recent gekoloniseerde gebieden vreest men voor vergelijkbare gevolgen. Na de ontdekking van de slak in Chesapeake Bay, werd daar een onderzoeksprogramma gestart waarbij onder meer een vergoeding (aanvankelijk $5, later $2) werd uitgeloofd voor elke slak van deze soort die werd ingeleverd.
Wim Hulst (Krommenie, 1916 – Schagen, 1998) was een Nederlandse communist, actief in de CPN, en de Vereniging Nederland-USSR. Begin jaren dertig werd hij lid van de socialistische jeugdbeweging de AJC, en vanaf 1932 lid van de Communistische Jeugdbond; tijdens de Tweede Wereldoorlog was hij betrokken bij het verspreiden van de illegale De Waarheid.  
In 1945 werd hij adjunct-directeur van het communistische dagblad De Waarheid en lid van de gemeenteraad van Assendelft voor de CPN; in 1947 werd hij lid van het hoofdbestuur van de Vereniging Nederland-USSR, een organisatie die als doel had informatie over de Sovjet-Unie te verspreiden. Hij was daar eerst werkzaam als secretaris en van 1967 tot 1989 als voorzitter; ook was Hulst lange tijd directeur van Vernu, het reisbureau van de Vereniging Nederland-USSR. 
In 1967 verbrak de CPN, in verband met allerlei verwikkelingen in die partij, alle banden met de Vereniging Nederland-USSR. Hulst bleef onverminderd in functie bij de vereniging maar hij moest zijn zetel in de gemeenteraad van Assendelft opgeven.
De Spoorlijn Audun-le-Tiche - Hussigny-Godbrange is een voormalige spoorlijn tussen Audun-le-Tiche en Hussigny-Godbrange in Frankrijk. De spoorlijn was 6,1 km lang en had als lijnnummer 196 000.
Van 1880 tot 1917 was Rédange een kopstation en hield de lijn op bij de voormalige grens tussen Duitsland en Frankrijk, thans is dit de grens tussen de departementen Moselle en Meurthe-et-Moselle. Tijdens de eerste wereldoorlog werd de lijn verlengd tot Hussigny-Godbrange. Al in 1937 werd reizigersverkeer opgeheven. In 1966 werd ook het goederenverkeer tussen Hussigny-Godbrange en Rédange opgeheven waarna de sporen in 1969 werden opgebroken. Tot 1982 hebben er goederentreinen gereden tussen de fabriek van Rédange en Audun-le-Tiche, hier werden de sporen opgebroken in 1994.
Roos en haar Mannen is een trio dat de programma's van Villa Achterwerk presenteerde, het kinderblok van VPRO-televisie. Het drietal bestond uit de typetjes Rosalien (Roos) van der Zande, Gert-Jan van Rossum en Willem (Wim) van Oorschot. In 2016 kwam het terug op de buis als losstaand programma.
Naast de presentatie heeft het trio ook programma's voor Villa Achterwerk gemaakt, namelijk de Villa Fabriek (1996-2001), Misdaad Gezocht (2002), Villa Hotel (2003-2005) en Villa Studio (2005-2006). In Misdaad Gezocht trokken zij in een grote rode brandweerauto het land in om fictieve misdaden op te lossen en andere avonturen te beleven. De programma's kenmerkten zich door over-the-hill humor, stunts en gasten die op bezoek kwamen. Klappen die Roos aan haar Mannen uitdeelt, ontploffingen en andere korte fragmenten werden in combinatie met geluidseffecten enkele keren kort achter elkaar herhaald.
Op 18 juni 2006 werd de tienjarig jubileum- en tevens afscheidsuitzending uitgezonden, waarin veel personages die de afgelopen jaren langs waren gekomen nog eens langskwamen. Een geplande film is uiteindelijk nooit uitgekomen.
In 2006 was het drietal ook betrokken bij de presentatie van de Gouden Televizier-Ring televisieshow. Ze reikten de Gouden Stuiver uit. In 2015 was er een speciale aflevering voor het kinderprogramma Taarten van Abel. Roos en haar Mannen bakken daarin een taartje voor Siemon.
Op 28 april 2016 kondigde VPRO aan dat Roos en haar Mannen vanaf 4 september 2016 weer terugkomen met een nieuwe serie op NPO Zapp.
Elke aflevering (met uitzondering van de twee uur durende op zondag) eindigde met een druk op de Rode Knop. De Rode Knop schakelde het licht uit. Meestal was Van Rossum degene die op de knop sloeg, maar dit ging niet altijd zonder slag of stoot. De kooi rondom deze knop werd overigens gekocht bij een dump.
Rosalien (Roos) van der Zande (gespeeld door Raymonde de Kuyper)Roos is altijd gekleed in een rood mantelpakje en is verslaafd aan roze koeken. Zij presenteert het programma.
Gert Jan van Rossum (gespeeld door Raymond Thiry)Een van de hulpjes van Roos. Van Rossum is erg chaotisch en hyperactief: vaak vindt hij vreemde apparaten uit waarmee experimenten gedaan worden die volgens hem "helemaal niet gevaarlijk zijn" maar uiteindelijk toch leiden tot ontploffingen. Hij is een fervent verzamelaar van stoepranden en is hij dol op geweld.
Willem (Wim) van Oorschot (gespeeld door Theo Schouwerwou)Ander hulpje van Roos. Van Oorschot is de geluidsman en is erg gehecht aan zijn knuffelbeer Pluis.

Fernando Alonso Díaz (Oviedo, 29 juli 1981) is een Spaans autocoureur, die actief was in de Formule 1 en momenteel actief is in de FIA World Endurance Championship voor Toyota. Hij werd in 2005 en 2006 wereldkampioen in de Formule 1. Alonso werd op 25 september 2005 als 24-jarige de jongste wereldkampioen Formule 1 ooit. Dit record werd in 2008 verbroken door Lewis Hamilton en in 2010 door Sebastian Vettel, die het record nog steeds in handen heeft. In 2018 wist hij bij zijn debuut de 24 uur van Le Mans te winnen. Op 14 augustus 2018 maakte Alonso bekend dat hij aan het eind van het seizoen afscheid zou nemen van de Formule 1.
Alonso zorgde voor verbazing door de snelheid waarmee hij zijn weg naar de hoogste tak van de autosport wist te vinden. Tot in 1998 is hij actief in de karting, waar hij heel wat successen boekt. In 1999 maakt hij de overstap naar de eenzitters en wordt met zes overwinningen kampioen van Spanje in de Euro Open MoviStar by Nissan.
Het jaar daarop – in 2000 – rijdt hij al meteen mee in het internationale Formule 3000 kampioenschap voor het team van Astromega. Na een tweede plaats op de Hungaroring wint hij twee weken later de wedstrijd op het circuit van Spa-Francorchamps. Hij beëindigt het seizoen met een vierde plaats in de eindstand.
Voor het daaropvolgende seizoen krijgt hij een Formule 1 contract bij het team van Minardi. Hij maakt zijn debuut in de Grand Prix van Australië op 4 maart 2001. Hij is dan 19 jaar oud en de op twee na jongste F1-coureur uit de geschiedenis. Alhoewel hij in de Minardi, een van de minst competitieve wagens van het deelnemersveld, geen enkel puntje kan scoren, presteert hij tijdens de kwalificatieritten regelmatig beter dan coureurs van hoger aangeschreven teams.
Door zijn prestaties bij het team van Minardi wordt hij in 2002 testcoureur bij Renault. In 2003 promoveert hij hier van testcoureur tot volwaardig coureur ten koste van Jenson Button.
Op 22 maart 2003 rijdt hij tijdens de kwalificatieritten voor de Grote Prijs van Maleisië de snelste tijd. Hij is meteen de jongste coureur uit de Formule 1-geschiedenis die de pole-position behaalt. De wedstrijd zelf beëindigt hij op een derde plaats, meteen zijn eerste podium. Enkele weken later rijdt hij voor eigen publiek in de Grote Prijs van Spanje naar een tweede plaats achter Michael Schumacher. In augustus wint hij de Grote Prijs van Hongarije. Hij is dan de jongste coureur ooit die een Grote Prijs Formule 1 wint. Hij beëindigt het seizoen op een zesde plaats met 55 punten. In totaal staat hij viermaal op het podium.
In 2004 slaagt hij er niet in om een Grote Prijs te winnen. Hij staat wel vier keer op het podium, bijna telkens achter de ongenaakbare Ferrari's van Michael Schumacher en Rubens Barrichello. In twaalf van de achttien Grote Prijzen scoort hij punten, een regelmaat die hem uiteindelijk 59 punten oplevert, goed voor een vierde plaats in de eindstand van het wereldkampioenschap.
Het seizoen 2005 begint goed voor Alonso. Hij wordt derde in Australië en wint de drie daarop volgende Grand Prix van Maleisië, Grand Prix van Bahrein en Grand Prix van San Marino. Vooral in deze laatste weet hij te imponeren door in de slotronden een sterk opzettende Michael Schumacher achter zich te houden. Zijn thuis Grand Prix weet hij alweer niet te winnen en in Monaco eindigt hij "slechts" vierde. Tijdens de Grand Prix van Europa op de Nürburgring slaagt hij er echter in om, na een sterke remonte in de laatste ronden, de overwinning te behalen nadat leider Kimi Räikkönen in de slotronde op een spectaculaire manier van de baan ging. Tijdens de daaropvolgende Grand Prix van Canada maakt hij één van zijn zeldzame stuurfouten. Hij raakt de muur en moet opgeven. Zijn grote rivaal in de strijd om het wereldkampioenschap, Räikkönen, wint daarenboven de wedstrijd. Toch behoudt hij in de stand om het wereldkampioenschap nog 22 punten voorsprong op Räikkönen. Op 25 september 2005 wordt hij derde in de Grand Prix van Brazilië, voldoende om in het WK een onoverbrugbare kloof te slaan met Räikkönen. Zo wordt hij op de leeftijd van 24 jaar en 58 dagen de jongste wereldkampioen in de geschiedenis van de Formule 1, een record dat tot daarvoor op naam stond van Emerson Fittipaldi.
Zijn successen hebben in Spanje - een land zonder Formule 1-traditie - geleid tot een echte "Alonsomania". Vooral in Asturië, de regio waaruit hij afkomstig is, heeft Alonso ondertussen de status van een echte held verkregen. Heel toevallig komen het lichtblauw en geel in de vlag van Asturië overeen met het lichtblauw en geel van het Renault-team. Mede daarom waren de tribunes tijdens de Grand Prix van Spanje 2005 veranderd in lichtblauwe zeeën van toeschouwers.
Op zondag 22 oktober 2006 kroont Fernando Alonso zich voor de tweede maal in zijn carrière tot wereldkampioen. Tot twee races voor het einde van het seizoen stond Alonso nog gelijk in punten met Michael Schumacher, 116 punten in het voordeel van Schumacher. Alonso pakte belangrijke punten in de een-na-laatste race, waarin de betrouwbare Ferrari Schumacher in de steek liet (motorproblemen). In de slotrace van Brazilië eindigt Alonso op de tweede plaats, voldoende voor de titel. Zijn enige concurrent, de Duitser Schumacher moest om hem de titel alsnog te kunnen ontfutselen de race winnen en Alonso mocht niet bij de eerste acht eindigen. Alonso eindigde voor Schumacher, die zijn laatste Formule 1 Grand Prix in stijl afsloot, door vanaf de laatste plaats tot de vierde plaats door te dringen na een lekke band. Toch werd Alonso kampioen.
Later zou hij naar McLaren verkassen, maar na onenigheid kwam hij na een jaar al terug om in 2008 naast Nelson Piquet Jr te gaan racen voor Renault.
Al in december 2005 maakte Fernando bekend om in 2007 over te stappen naar Team McLaren. Een schok voor de Formule 1, dat de kersverse wereldkampioen naar de grootste concurrent van Renault in 2005 zag vertrekken. Eerst waren er geruchten dat Kimi Räikkönen en hij in hetzelfde team zouden zitten, maar in september 2006 kwam het bericht dat Räikkönen naar Ferrari zou gaan om daar Michael Schumacher te vervangen, die aan het einde van het seizoen 2006 stopte als rijder. Nieuwe teamgenoot van Alonso bij Mclaren Mercedes werd Lewis Hamilton die in 2006 de GP2 gewonnen had.
Op 8 april 2007 behaalde Fernando Alonso in de tweede Grand Prix van het seizoen 2007 in Maleisië zijn eerste overwinning in dienst van het team McLaren. Hij reed van start tot finish aan de leiding. Zijn teamgenoot Lewis Hamilton werd tweede. Hiermee behaalde Team McLaren haar eerste een-tweetje in 2007. Ook was dit de eerste overwinning in zeventien races, een laagterecord voor het team. Op 27 mei 2007 behalen Alonso en Hamilton wederom een een-tweetje tijdens de Grand Prix van Monaco.
In de door regenval chaotisch verlopen Grand Prix van Europa op de Nürburgring wint Fernando zijn achttiende Grand Prix. Door een inhaalmanoeuvre op leider Felipe Massa, waarbij beiden elkaar raken, weet Alonso de winst vijf ronden voor het einde van de race naar zich toe te trekken. Net voor het aanvangen van de podiumplechtigheden leidt dit nog tot een verhitte discussie met Massa. Tijdens de persconferentie verontschuldigt Alonso zich tegenover Massa en lijkt hiermee de kous af.
Twee weken later rijdt hij bij de kwalificatieritten voor de Grand Prix van Hongarije aanvankelijk de snelste tijd. Omdat hij echter tegen het einde van de kwalificatiesessie om onduidelijke reden onnodig lang in de pits bleef staan waardoor ploegmaat Hamilton te laat kon vertrekken om nog een snelle ronde te kunnen rijden, werd hij door de FIA vijf plaatsen achteruit gezet op de startgrid. Hij beëindigde de wedstrijd ten slotte als vierde. In de stand om het wereldkampioenschap loopt zijn achterstand op ploegmaat Hamilton opnieuw op tot zeven punten.
Bij de daarop volgende Grand Prix van Turkije lijkt hij na een anonieme race op weg naar de vierde plaats. Als zijn teamgenoot Hamilton op zestien ronden van het einde met een lekke band de pits moet opzoeken, belandt Alonso alsnog op het podium en verkleint hij zijn achterstand op Hamilton tot vijf punten.
Tijdens de Grand Prix van Italië plaatst Alonso zich voor de tweede maal dit seizoen op poleposition. Hij rijdt een foutloze race en wint voor de eerste maal in zijn carrière de Grand Prix van Italië. Zijn ploegmaat Hamilton eindigt als tweede en heeft in de stand voor het wereldkampioenschap nog drie punten voorsprong op Alonso met nog vier races voor de boeg.
Een week later wordt hij derde in de Grand Prix van België achter de twee Ferrari’s en verkleint hij in de WK-stand zijn achterstand op Hamilton tot twee punten.
Op 30 september bij de Grand Prix van Japan krijgen zijn wereldtitelaspiraties tijdens een regenrace een fikse dreun. Op 26 ronden van het einde crasht hij zijn McLaren in de muur en moet de strijd staken. Meteen komt er ook een einde aan een reeks van 17 opeenvolgende races in de punten. Maar belangrijker is dat Hamilton de race wint en met nog 20 punten te verdienen een voorsprong van twaalf punten heeft op Alonso.
Dan komt de GP van China. Ook deze wordt in de regen verreden, maar in minder mate dan die van de GP van Japan. Hamilton lijkt rustig op de overwinning, en dus het Wereldkampioenschap, af te rijden. Dan wordt opeens duidelijk dat Hamilton grote problemen met zijn banden krijgt, wat ervoor zorgt dat Kimi Räikkönen, rijdend voor Ferrari en ook titelkandidaat, de 1e plek overneemt. Uiteindelijk moet Hamilton de pits in, omdat hij te veel terrein verliest op de concurrentie. Maar bij het inrijden van de pitsstraat gaat het mis voor Hamilton: hij remt niet genoeg af voor de bocht voor de pits-ingang. Hierdoor schiet Hamilton van de baan, in het grind. Minder dan twee meter van het asfalt strand Hamilton in de grindbak, en verdwijnt ook de Wereldtitel voor dat moment. Räikkönen wint de race, voor Alonso en Massa. Het team van McLaren-Mercedes zou later verklaren dat het de fout van het team was. Hierdoor zal het kampioenschap in de laatste race van het seizoen 2007 worden beslist, op het circuit van Interlagos (of Jose Carlos Pace) in São Paulo, Brazilië. De stand voor Brazilië: Hamilton 107, Alonso 103, Räikkönen 100.
Bij de Grand Prix van Brazilië pakt Alonso uiteindelijk de derde plek, achter Räikkönen en Massa. Räikkönen wordt daardoor wereldkampioen met 110 punten, Alonso eindigt op de derde plaats met 109 punten, achter Hamilton met 109 punten. Op basis van tweede plaatsen werd Hamilton tweede in het kampioenschap.
Op 2 november 2007 maken McLaren en Alonso bekend dat ze per direct uit elkaar gaan, ondanks het nog voor twee jaar doorlopende contract: als reden werd de 'niet ideale samenwerking' gegeven. Een dag later bood Flavio Briatore hem opnieuw een meerjarig contract bij Renault F1 aan.
Op 10 december 2007 werd door Fernando Alonso op zijn website bevestigd dat hij naar Renault terugkeerde. Hij vormt hier samen met Nelson Piquet jr. het rijdersduo van seizoen 2008.
Alonso zou volgens geruchten een clausule in zijn contract hebben, waardoor hij bij tegenvallende prestaties Renault zou kunnen verlaten aan het eind van het seizoen. Hij ontkent echter het bestaan van zo'n clausule en liet in Bahrein weten met zijn team aan een mooie toekomst te willen bouwen.
In de paddock Grand Prix van Monaco (weekend van 23 tot 25 mei) wordt gesuggereerd dat hij een contract voor 2010 bij Ferrari heeft getekend, dit is echter door geen van beide partijen bevestigd.
Tijdens de GP van Monza wordt Räikkönen bevestigd als rijder van Ferrari tot 2010. Hiermee worden de roddels die er waren dat Fernando voor Ferrari zou gaan rijden niet bewaarheid. Wel hebben Honda en BMW te kennen gegeven dat ze interesse hebben in Alonso. Ook Renault zou Alonso graag nog een jaar behouden.
Alonso won vervolgens vanuit het niets de eerste nachtrace uit de historie van de Formule 1: de Grand Prix van Singapore in 2008. Hier is echter in 2009 een onderzoek naar geweest. Uit het onderzoek blijkt dat er sprake is geweest van manipulatie. Het incident wordt bekend onder de naam Crashgate. Piquet is in opdracht van Pat Symonds en Flavio Briatore gecrasht in ronde 13/14 waardoor Alonso de wedstrijd kon winnen. Op 21 september 2009 deed de FIA uitspraak in de zaak: Piquet en Alonso gingen vrijuit, Renault ontving een voorwaardelijke schorsing van twee seizoenen, met een proeftijd van vijf jaar. Die proeftijd houdt in dat als Renault vóór 2012 een vergelijkbare overtreding maakt, het team voor altijd uit de Formule 1 zal worden gezet. Verder kreeg Flavio Briatore een levenslang werkverbod in de Formule 1, terwijl Pat Symonds gedurende vijf jaar geen activiteiten mocht hebben in de sport.
Alonso wint later in 2008 opnieuw, in Japan. Zijn team maakt een aantal weken na de race in Japan bekend dat het rijders duo voor 2009 niet zal veranderen.
In september 2009 staken de geruchten over een overstap van Alonso naar Ferrari in 2010 weer de kop op. Kimi Räikkönen zou zijn contract dan niet afmaken. Dit gerucht werd bevestigd op 30 september, toen Ferrari naar buiten bracht dat Alonso een driejarig contract heeft getekend bij de Italiaanse renstal, met een optie voor twee extra jaren.
Op zondag 14 maart 2010 weet Fernando Alonso de openingsrace van het Formule 1-seizoen in Bahrein op zijn naam te schrijven. Vanaf de derde startplek pakt Alonso de overwinning, bij de start was hij teamgenoot Massa (die tweede wordt) al voorbijgegaan en tijdens de wedstrijd gaat hij de van pole gestarte Vettel voorbij die met technische problemen kampt. Helaas voor Fernando Alonso presteert Sebastian Vettel in de laatste wedstrijd zo goed dat hij aan het einde van de kampioenschap Alonso voorbij gaat en kampioen wordt.
Op zondag 10 juli 2011 weet Fernando Alonso de enige zege voor Ferrari op het circuit van Silverstone, binnen te halen. Het seizoen is niet wat Alonso er van verwacht heeft. Hij eindigt het seizoen 2011 op plaats vier met 135 punten achterstand van de wereldkampioen Sebastian Vettel.
Het seizoen 2012 verliep beter dan het jaar daarvoor. Alonso was opnieuw de beste rijder van Ferrari en behaalde dat jaar drie overwinningen. Hij was lange tijd leider in het kampioenschap en leek op weg naar een derde wereldtitel maar deze ging wederom naar Vettel. De laatste race bepaalde alles, Vettel eindigde in die wedstrijd als zesde. Alonso, die tweede werd in de race, kwam hierdoor 3 punten te kort voor de wereldtitel en werd dus opnieuw vice-wereldkampioen.
2013 stond in het teken van de dominantie van Sebastian Vettel en Red Bull. Alonso behaalde twee overwinningen. Vettel kroont zichzelf voor de vierde keer op rij tot wereldkampioen terwijl Alonso voor een derde keer, na 2010 en 2012, vice-wereldkampioen werd.
In 2014 kreeg Alonso de voormalig wereldkampioen Kimi Räikkönen als teamgenoot. Raikkonen werd binnengehaald als vervanger van de naar Williams vertrokken Felipe Massa. Het werd een moeilijk seizoen voor Ferrari, waarin het geen enkele race wist te winnen en Alonso slechts twee keer op het podium eindigde. Aan het eind van het jaar werd bevestigd dat Alonso na vijf jaar het team zou verlaten.
Op 11 december 2014 werd bekend dat Alonso in 2015 terugkeerde bij McLaren, met Jenson Button als teamgenoot. McLaren keerde terug naar motorleverancier Honda, met wie het aan het eind van de jaren '80 en het begin van de jaren '90 grote successen boekte. Vanwege een crash tijdens de testsessies voorafgaand aan het seizoen moest Alonso echter de seizoensopener in Australië laten schieten en werd hij vervangen door Kevin Magnussen. Vanaf de tweede race in Maleisië keerde hij terug. De combinatie McLaren-Honda bleek dit seizoen niet sterk genoeg: zowel Alonso als Button moesten vaak uitvallen vanwege motorproblemen en de auto was niet snel genoeg om regelmatig in de top 10 te eindigen. Alonso eindigde op de zeventiende plaats in het kampioenschap, met een vijfde plaats tijdens de Grand Prix van Hongarije als uitschieter.
In 2016 was de McLaren ietwat verbeterd, maar kwam het team nog snelheid tekort om mee te doen met de absolute top. Desondanks wist Alonso regelmatig top 10-klasseringen te scoren, met twee vijfde plaatsen in Monaco en de Verenigde Staten als hoogtepunten. Hiertegenover stond dat hij in de seizoensopener in Australië een zware crash meemaakte, waarbij hij achterop de Haas van Esteban Gutiérrez reed en over de kop sloeg. Voor de tweede race in Bahrein werd hij vervangen door Stoffel Vandoorne, maar in de derde race in China keerde hij terug. In een zwakke auto eindigde Alonso het seizoen op de tiende plaats in het kampioenschap.
In 2017 kreeg Alonso in Vandoorne een nieuwe teamgenoot, nadat Button bekend maakte om een sabbatical te nemen. Dit seizoen was de Honda-motor weer minder betrouwbaar en Alonso viel in de eerste helft van het seizoen zeven keer uit. In de Grand Prix van Hongarije eindigde hij wel als zesde en zette in de voorlaatste ronde de snelste raceronde neer. Na de zomerstop kreeg de McLaren minder vaak problemen en Alonso behaalde in de laatste drie races van het seizoen drie keer punten, wat hem nog niet eerder was gelukt in de drie voorgaande jaren bij McLaren. Hij scoorde zeventien punten en werd hiermee vijftiende in het kampioenschap.
In 2018 blijft Alonso bij McLaren rijden, ondanks geruchten dat hij bij het team zou vertrekken. Nadat er werd overgestapt naar Renault-motoren, maakte hij de beslissing om te blijven. De prestaties leken te verbeteren, zo werd Alonso in de eerste Grand Prix in Australië meteen vijfde en behaalde hij in het begin van het jaar meerdere top 10-resultaten, maar naarmate het seizoen vorderde, zakte McLaren steeds verder weg. Op 14 augustus 2018 maakte Alonso uiteindelijk bekend dat hij in 2019 niet voor het team in de Formule 1 uit zou komen.
Alonso miste in 2017 de Grand Prix van Monaco en nam in plaats hiervan deel aan de Indianapolis 500 voor het team Andretti Autosport. Het is de ambitie van Alonso om de Triple Crown te veroveren; het winnen van de Grand Prix Formule 1 van Monaco, de Indianapolis 500 en de 24 uur van Le Mans. In de geschiedenis is dat slechts één coureur gelukt, Graham Hill. Alonso kwalificeerde zich als vijfde voor de race als de beste rookie. Tijdens de race lag hij 27 van de 200 ronden aan de leiding, maar na 179 ronden begaf zijn Honda-motor het en moest hij uitvallen. Door zijn sterke prestatie werd hij wel uitgeroepen tot de Indianapolis 500 Rookie of the Year.
In 2018 nam Alonso deel aan de 24 uur van Daytona, waarin hij bij het team United Autosports een auto deelde met Lando Norris en Philip Hanson. In de kwalificatie zette Alonso zelf de beste tijd neer, waardoor het team als dertiende mocht starten. Tijdens de race kregen zij echter tweemaal problemen met de remmen, waardoor zij lange tijd in de pits moesten blijven. Het team werd uiteindelijk 38e in de race en 13e in de P-klasse met 90 ronden achterstand op de winnaars.
Enkele dagen na de 24 uur van Daytona werd bekend dat Alonso in het seizoen 2018-2019, naast zijn verplichtingen in de Formule 1, deelneemt aan het FIA World Endurance Championship, waarin hij bij het fabrieksteam van Toyota een auto deelt met Sébastien Buemi en Kazuki Nakajima. Hij zal alle races in het kampioenschap rijden. Eerst zou dit zijn met uitzondering van de race op de Fuji Speedway, die samenvalt met de Grand Prix van de Verenigde Staten, maar voor marketing redenen is de kalender van het WEC veranderd zodat Alonso ook die race zou kunnen rijden. Ook maakt hij hierdoor zijn debuut in de 24 uur van Le Mans. Op 5 mei 2018 wonnen Alonso, Buemi en Nakajima de race in Spa-Francorchamps in de Toyota met startnummer 8. Op 17 juni 2018 behaalde het drietal tevens hun eerste zege in de 24 uur van Le Mans. Bij de eerstvolgende race na de 24 uur van Le Mans, de 6 uur van Silverstone, wonnen Alonso, Buemi en Nakajima wederom. Het was hun derde zege op rij in het kampioenschap. Echter werd na de race duidelijk dat de auto van Toyota niet door de technische keuring kwam. Diskwalificatie volgde en zege van het drietal kwam te vervallen.
In 2019 nam Alonso opnieuw deel aan de 24 uur van Daytona, ditmaal bij het team Wayne Taylor Racing in auto #10 met Jordan Taylor, Kamui Kobayashi en Renger van der Zande als teamgenoten. Gedurende de race was de auto bijna altijd vooraan te vinden. Vanwege langdurige regenval werd de race echter vroegtijdig gestopt en auto #10 werd uitgeroepen tot de winnaar.
Bleskensgraaf ca is een plaats in de gemeente Molenlanden in de Nederlandse provincie Zuid-Holland. Van 1986 tot 2013 was het onderdeel van de voormalige gemeente Graafstroom. Het dorp heeft een oppervlakte van 1272 hectare en ligt in het centrum van de Alblasserwaard. Op 1 juli 2012 telde Bleskensgraaf 2832 inwoners en 956 woningen.
Het dorp kreeg zijn naam van een vroegere landheer, namelijk "De Heer (Graaf) Willem van Blassekijn".
Door de jaren heen is de naam langzaam veranderd van Blassekijnsgraeve in Bleskensgraaf. In 1855 werden de toenmalige heerlijkheden Bleskensgraaf en Hofwegen samengevoegd tot één gemeente met de naam Bleskensgraaf en Hofwegen. De gemeenteraad van Graafstroom heeft de officiële schrijfwijze vastgesteld: Bleskensgraaf ca (com annexis).
Het dorp is gelegen aan het riviertje de Graafstroom. Zoals de naam al aangeeft is dit eigenlijk een gegraven kanaal, dat aansluit op het riviertje de Alblas. In het dorp is te zien hoe het rechte gegraven deel (de Graafstroom) ter hoogte van de Wijngaardseweg overgaat in de kronkelende rivier (De Alblas), die door Bleskensgraaf, Oud Alblas en Alblasserdam stroomt en daar in de Noord uitmondt.
Bleskensgraaf heeft een betrekkelijk nieuwe dorpskern. De oude kern is door een bombardement in de vroege morgen (06:25) van 12 mei 1940, dus twee dagen na het begin van de Tweede Wereldoorlog en nog vóór het bombardement op Rotterdam, volledig verwoest. Men denkt dat het bombardement vanwege geparkeerde legerauto's van de terugtrekkende soldaten plaatsvond. Zeven mensen kwamen om het leven. Veertig huizen werden vernietigd. Het raadhuis is met de grond gelijk gemaakt, terwijl de Nederlands Hervormde kerk onherstelbare schade opliep. De wederopbouw begon snel en nam een aantal jaren in beslag. In september 1948 werd de nieuwe kerk officieel in gebruik genomen. De laatste fase van de wederopbouw werd afgerond met de opening van het gemeentehuis op 12 mei 1955.
Oude gebouwen die er nog wel zijn, zijn de korenmolen De Vriendschap uit 1890 en twee wipmolens, genaamd De Hofwegensemolen en de Wingerdse Molen uit 1513, en vele oude boerderijen.
Er zijn nog meer molens in Bleskensgraaf te vinden, zoals het restant van de molen van de buurtschap Gijbeland maar ook molen Het Haantje en De Tjasker. Deze molens staan in het weiland bij De Wingerdse Molen. De Tjasker bemaalt het weilandje en in Het Haantje wordt graan gemalen en schelpen, graan en nog veel meer gestampt.
Franciscus van Assisi ontvangt de stigmata is een schilderij van Peter Paul Rubens uit 1633. Het is 265,5 bij 193 centimeter groot, uitgevoerd in olieverf op doek en behoort tot de collectie van het Museum voor Schone Kunsten in Gent, inventarisnummer S-9.
Het schilderij toont de Heilige Franciscus van Assisi (ca. 1182-1226) die de stigmata ontvangt. Het verhaal van diens stigmatisatie was erg populair. Twee jaar voor zijn dood, in 1224, kreeg Franciscus een visioen op de berg La Verna bij Arezzo; hierbij verscheen de gekruisigde Christus aan hem, als een serafijn met zes vleugels. Daar ontving Franciscus de vijf wonden van Christus, die hij tot zijn dood zou blijven dragen. Dit verhaal is vaak in de Westerse beeldende kunst afgebeeld. Het thema was zeer geliefd bij Franciscus' volgelingen omdat het goed aansluit bij de franciscaanse spiritualiteit die de navolging van Christus centraal stelt.De heilige Franciscus is op dit schilderij frontaal afgebeeld, geknield en met open armen. De gekruisigde Christus met serafijnvleugels verschijnt aan hem; Franciscus ontvangt de wondertekens. Links onderaan is een medebroeder afgebeeld die vol verbazing opkijkt. 
Rechts onderaan is een doodshoofd en een geopend gebedenboek te zien. Deze verwijzen naar de levensstijl van meditatie en onthechting waarvoor Franciscus had gekozen. De zachte grijstonen in het schilderij zijn typisch voor het late werk van Rubens.
Het schilderij is afkomstig uit de kerk van de Franciscanen (Minderbroeders) in Gent; waarschijnlijk behoorde het tot een opdracht aan Rubens voor drie schilderijen voor deze kerk, samen met de Extase van de H. Maria Magdalena van ongeveer hetzelfde formaat (nu in het Palais des beaux-arts de Lille) en het veel grotere Franciscus beschermt de wereld tegen Gods toorn (nu in de Koninklijke Musea voor Schone Kunsten te Brussel). Over de datering is men het oneens: zowel 'omstreeks 1630' als '1615-1620' werden voorgesteld.
In 1797 werd het schilderij overgebracht naar de Gentse Sint-Pieterskerk die toen een nieuwe bestemming gekregen had als 'Nationaal Museum' (opengesteld voor het publiek in 1802).
Frans Pilsen, Philippe Lambert Joseph Spruyt en Willem Pietersz. Buytewech hebben prenten geproduceerd naar het voorbeeld van dit schilderij.
Dit artikel of een eerdere versie ervan is (gedeeltelijk) gebaseerd op informatie uit de website rubensonline.be. Metadata op deze website is onder CC0 beschikbaar gemaakt.
